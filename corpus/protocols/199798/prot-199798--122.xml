<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199798</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199798</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199798--122</head>
          <docDate when="1998-06-10">1998-06-10</docDate>
        </div>
      </front>
      <body>
        <div>
          <note>
            14.00 - 15.04
          </note>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------
          </note>
          <note>
            1 § Partiledardebatt
          </note>
          <note type="speaker">
            Anf. 1 CARL BILDT (m):
          </note>
          <note>
            Herr talman! Jag skulle bara kontrollera om talmannen hade på
            sig den slips som riksdagens ledamöter, med alternativet scarf,
            har fått av talmännen vid slutet av mandatperioden. Så var inte
            fallet, men ingen är så god att han inte kan bli bättre. Det gäller
            även riksdagens talman.
          </note>
          <note>
            I dag, herr talman, har vi terminsavslutning i riksdagen. Vi
            har en blomstertid som kommer, slutet på en fyraårig mandatperiod
            och också början på en valrörelse.
          </note>
          <note>
            Men jag vill börja med ett tack till Olof Johansson, som ju med
            dagens debatt lämnar rollen som partiledare i Sveriges riksdag.
            Jag skulle kunna säga, och åtskilliga kommer säkert att göra det,
            ganska mycket om Olle. Vi har arbetat med, kanske ibland också
            mot, varandra kontinuerligt sedan mitten av
          </note>
          <note>
            1970-talet. Vi har ägnat oss åt att försöka slutförvara eviga
            problem, om jag inte missminner mig. Vi har byggt broar över stora
            vatten, eller i alla fall försökt.
          </note>
          <note>
            Vi har tillämpat kretsloppsprincipen på nollösningar, med något
            varierande framgång. Men genom allt detta har vi alltid bevarat
            respekten och, viktigast av allt, det goda humöret. Olle har varit
            en vän och en kamrat, också när det utåt sett ut att vara bara
            strid och storm.
          </note>
          <note>
            För en sak vill jag speciellt tacka honom. När vi bildade regering
            i oktober 1991 var en av våra allra viktigaste uppgifter att inleda
            och slutföra de förhandlingar som skulle göra det möjligt för
            Sverige att redan 1995 ta det avgörande steget från utanförskap
            till medlemskap i den europeiska unionen. Det var få som då trodde
            att det skulle vara möjligt. Vi hade aldrig klarat den uppgiften
            utan Olof Johanssons och
          </note>
          <note>
            Centerns konstruktiva och aktiva insatser - dels i miljöförhandlingarna,
            såsom jag sagt många gånger tidigare, dels i stödet för ansträngningarna
            i stort.
          </note>
          <note>
            Utan de insatserna hade det inte gått. Jag tackar Olof för samarbetet
            i denna form under dessa år.
          </note>
          <note>
            Nu är vi medlemmar i den europeiska gemenskapen. Det ger skyldigheter,
            men än mer av möjligheter, och del i ett samarbete för frihet
            och för fred i vår del av världen.
          </note>
          <note>
            Men åter hör vi skotten nere på Balkan. Vi ser åter riskerna
            för en ny tragedi. Vi ser förtvivlade familjer som tvingas fly
            när deras liv förstörs av hatet och av granaterna. Denna gång
            måste Europa agera tidigt och tydligt. Vi måste visa alla att
            vi lärt läxan av misstagen från Sarajevo.
          </note>
          <note>
            Jag är bestämd i min uppfattning att det behövs ett starkt politiskt
            agerande och en tydlig militär närvaro nu för att förhindra en
            katastrof i morgon. Jag vill att
          </note>
          <note>
            Sverige skall ha kraften att driva på. Jag säger inte detta för
            att söka strid med regeringen utan för att söka samverkan. Jag
            vill att Sverige skall visa att vi är beredda att ställa upp.
            Ställer vi inte upp med fredsinsatser nu kommer vi att tvingas
            ställa upp för flyktingkatastrofen i morgon. Vi har sett det förr,
            och vi vill inte se det igen.
          </note>
          <note>
            Jag hoppas och tror att det i denna viktiga europeiska fredsfråga
            skall vara möjligt med ett brett samarbete. Jag har ingen anledning
            att tro motsatsen.
          </note>
          <note>
            För fyra år sedan stod vi i denna talarstol och diskuterade det
            val som då skulle komma. Den dåvarande socialdemokratiske partiordföranden
            talade om att vändningen uppåt i ekonomin skulle utnyttjas och
            att den första huvuduppgiften var att se till att Sverige inte
            fastnade i arbetslöshetsfällan på samma sätt som land efter land
            i övrigt hade gjort. Han lovade, här i denna talarstol, att alla
            ungdomar skulle få jobb inom hundra dagar om socialdemokraterna
            fick makten.
          </note>
          <note>
            Han sade att det var vansinnigt om 20 000 personer skulle få
            lämna kommuner och landsting. Han lovade att det snabbt skulle
            bli många fler jobb med socialdemokratisk politik. Ingenting var
            viktigare och ingenting var tydligare än just detta.
          </note>
          <note>
            I dag kan vi, och bör vi, summera. Inte ens denna sommar efter
            fyra år kommer man att kunna infria sitt löfte till ungdomarna.
            Vi har sett mer än 300 000 svek mot detta löfte under dessa år.
            Ca 80 000 personer -
          </note>
          <note>
            en fyrdubbel vansinnighet, om jag skall använda det socialdemokratiska
            språkbruket - har fått lämna kommuner och landsting. Och allvarligast
            av allt: Det finns faktiskt färre riktiga jobb i Sverige i dag
            än när socialdemokraterna tog över för snart fyra år sedan -
          </note>
          <note>
            inte fler, som man lovade, utan färre. Skall ett misslyckande
            någonsin beskrivas som massivt är det väl detta.
          </note>
          <note>
            Den uppgång som vi hade då och som Ingvar
          </note>
          <note>
            Carlsson talade om bröts. Hade den uppgången fortsatt med samma
            kraft hade Sverige i dag haft minst
          </note>
          <note>
            150 000 fler jobb. Hade den socialdemokratiska regeringens egna
            prognoser slagit in hade Sverige i dag haft ca 210 000 fler jobb.
            Hade Sverige haft samma utveckling som våra nordiska grannländer
            hade vi i dag haft ca 260 000 fler jobb.
          </note>
          <note>
            Nu går det försiktigt uppåt - litet svagare de senaste veckorna,
            men uppåt. Det är bra. Med litet tur tror jag att regeringen Persson
            framåt valet möjligen åter kan komma upp till det antal jobb Sverige
            hade när socialdemokraterna tog över för snart fyra år sedan.
            Dit kan man komma, men knappast längre. Det är faktiskt inte mycket,
            inte ens för statsministern, att vara stolt över. Jobben var denna
            regerings viktigaste uppgift, enligt vad den själv sade. Med denna
            har den misslyckats.
          </note>
          <note>
            Men den lovade mycket annat också, t.ex. en bättre skola. Men
            i dag, när många barn sjunger avslutningspsalmen i skolan - det
            är där jag egentligen skulle ha varit just nu - vet vi att en
            av tio inte klarar av grundskolan. En bristande skola för barn
            dömer till misslyckande i livet.
          </note>
          <note>
            Man lovar en bättre sjukvård. Men sedan vårdgarantin avskaffades
            har vårdköerna växt och växt. Jag känner egentligen ingen som
            anser att vården har blivit bättre under dessa år.
          </note>
          <note>
            Vi har fått den s.k. Solnaeffekten i vård, skola och omsorg:
            Högre skatt och sämre service. Och det är vare sig mer eller mindre
            än en skandal när världens högsta skatter ger en haltande vård
            och en bristande skola.
          </note>
          <note>
            Varför? Jo, därför att valfriheten avskaffats, förnyelsen stoppats
            och allt egentligen mest setts i kamerala termer.
          </note>
          <note>
            Vi har bättre statsfinanser i dag än för fyra år sedan, och i
            likhet med andra länder har vi fått klart lägre räntor. Vi har
            kunnat hålla inflationen stången.
          </note>
          <note>
            Det är en framgång att vi i dag står eniga kring en låginflationspolitik.
            Det var annorlunda i 1990-talets inledning.
          </note>
          <note>
            Men det är jobben som måste bli den viktigaste frågan när vi
            nu blickar framåt. Nya jobb och ny tillväxt är det avgörande politiska
            uppdraget när Sverige tar steget in i 2000-talet. Vi får inte
            acceptera att ständigt halka efter. Vi får inte acceptera att
            de nya jobben går Sverige förbi.
          </note>
          <note>
            Vi vill ha lägre skatter på arbete. Vi vill befria tjänstesektorn.
            Vi vill avreglera företagen. Vi vill modernisera arbetsmarknaden.
            Vi vill förbereda oss för euron. Vi vill ha en förnuftig energipolitik.
            Vi vill göra Sverige till spjutspetslandet framför andra i den
            nya informationstekniken.
          </note>
          <note>
            Det har gått fyra år som varit fyra förlorade år när det gäller
            nya jobb. Det har vi inte råd med fyra år till.
          </note>
          <note>
            Därför behöver vi en ny politik. Det kräver en ny regering.
          </note>
          <note>
            (Applåder)
          </note>
          <note type="speaker">
            Anf. 2 BIRGER SCHLAUG (mp) replik:
          </note>
          <note>
            Herr talman! Alla ni som lyssnar! Det var intressanta fraser
            som Carl Bildt använde sig av. Modernisera arbetsrätten. Vad är
            modernisera? Förnuftig energipolitik. Vad är förnuftig? Allt det
            där beror naturligtvis på värderingar.
          </note>
          <note>
            Jag kan hålla med Carl Bildt på ett område, det är att man inte
            har lyckats lösa problemen med arbetslösheten. Skall man göra
            det måste man sänka arbetstiden, dela på jobben, införa ett friår
            och skatteväxla.
          </note>
          <note>
            Carl Bildt talar väldigt mycket om skolan. Moderaterna har talat
            om världens bästa skola. Men världens bästa skola kräver också
            resurser. Vi kan inte få världens bästa skola om vi har för stora
            klasser, för stora grupper.
          </note>
          <note>
            Världens bästa skola skulle vi kunna få om vi hade fler lärare
            i skolan, fler vuxna i skolan. Fler lärare och fler vuxna kostar
            pengar. Därför är det mycket märkligt att höra den borgerliga
            oppositionens ledare säga att man skall satsa på en bättre skola,
            samtidigt som man inte vill tillföra de resurser som faktiskt
            krävs för att man skall få en bättre skola.
          </note>
          <note>
            Grupperna och klasserna är för stora. Jag har varit ute i mängder
            av skolor de senaste två åren. Samma sak hör man överallt, precis
            överallt. Det stora problemet är att det är för få vuxna i skolan.
            Det är för stora klasser, för stora grupper. Det är detta vi måste
            åtgärda. Hur gör Carl Bildt det när han inte vill tillföra mer
            pengar till kommunerna?
          </note>
          <note>
            (Applåder)
          </note>
          <note type="speaker">
            Anf. 3 CARL BILDT (m) replik:
          </note>
          <note>
            Herr talman! Jag ber om ursäkt, men Birger
          </note>
          <note>
            Schlaug vet att jag har mycket pressad tid i denna debatt.
          </note>
          <note>
            Mycket kort: I kommun efter kommun prioriterar kommunalmän skolan.
            I kommun efter kommun satsar vi i allmänhet mer på skolan, vi
            har en bättre skolpolitik. Pengar finns. Men prioriteringarna
            är fel. Lägg ned en mängd onödiga kommunala bidrag och byråkrati!
            Satsa på skolan och barnen! Det gör vi.
          </note>
          <note>
            (Applåder)
          </note>
          <note type="speaker">
            Anf. 4 BIRGER SCHLAUG (mp) replik:
          </note>
          <note>
            Herr talman! Det är en intressant invändning att det inte krävs
            mer pengar. Det skall vara omfördelningar, mindre bidrag. Är det
            de som har socialbidrag som skall få mindre, eller vad handlar
            det om, Carl
          </note>
          <note>
            Bildt?
          </note>
          <note>
            Vi kommer aldrig någonsin att få en bra skola om vi inte får
            betydligt fler vuxna i skolan, och detta kostar pengar. Därför
            måste kommunerna få mer pengar. Jag är glad att Göran Persson
            i dag, i en debattartikel i DN, har annonserat att man öppnar
            för det.
          </note>
          <note>
            (Applåder)
          </note>
          <note type="speaker">
            Anf. 5 CARL BILDT (m) replik:
          </note>
          <note>
            Herr talman! Mindre förlustbidrag till onödiga kommunala bolag,
            mer pengar till barnen och skolan!
          </note>
          <note>
            (Applåder)
          </note>
          <note>
            Anf. 6 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Vi som har sysslat med kommunal verksamhet vet att
            det handlar om vård, skola och omsorg. Om nu moderaterna vill
            tillföra 18 miljarder kronor mindre än regeringen vill, hur skall
            man klara ut detta? Allt går inte att svepa bort på det här enkla
            demagogiska sättet. Det handlar om lärare i klassrummen, sjuksköterskor
            i äldreomsorgen och vårdpersonal för dem som är krassliga.
          </note>
          <note>
            Redovisa politiken, Carl Bildt! Glid inte undan på det här demagogiska
            sättet!
          </note>
          <note>
            (Applåder)
          </note>
          <note type="speaker">
            Anf. 7 CARL BILDT (m) replik:
          </note>
          <note>
            Herr talman! Socialdemokratisk politik i kommunerna de kommande
            åren kommer att innebära mycket mer av förlusttäckning i olönsamma
            och onödiga kommunala bolag än nya satsningar på skola och omsorg.
            Det är nya jobb som ger mindre utgifter för bidrag och som skapar
            bättre möjlighet att göra det som politikerna skall göra, men
            som de ofta misslyckats med.
          </note>
          <note>
            (Applåder)
          </note>
          <note>
            Anf. 8 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Då gör vi det ännu tydligare. I en motion talar
            ni om att ni skall skapa utrymme för att sänka kommunalskatterna
            genom koncentration och genom högre effektivitet. Vi vet att 80
            % av de kommunala utgifterna är vård, skola och omsorg. Det som
          </note>
          <note>
            Bildt försöker föra in, förlusttäckning i en del kommunala bolag,
            kan för en och annan kommun vara ett problem. Men för kommunsektorn,
            som vi nu talar om, ser strukturen ut på det viset.
          </note>
          <note>
            Har moderaterna en politik ni vågar stå för, eller tänker ni
            fortsätta med den här typen av enkel demagogi?
          </note>
          <note>
            (Applåder)
          </note>
          <note type="speaker">
            Anf. 9 CARL BILDT (m) replik:
          </note>
          <note>
            Herr talman! Självfallet står vi för vår politik.
          </note>
          <note>
            Titta t.ex. på Stockholmsregionen, där vi kan jämföra både maktskiften
            och en lång rad olika kommuner. På punkt efter punkt ser man att
            moderata kommuner förra perioden och denna period satsar mer på
            skolan och ger bättre resultat än socialdemokratiskt styrda kommuner.
            Socialdemokratiskt styrda kommuner satsar mer på en mängd annat.
            Men nu talar vi om skolan, och den sköts bättre i moderata händer,
            i moderata kommuner.
          </note>
          <note>
            (Applåder)
          </note>
          <note type="speaker">
            Anf. 10 GUDRUN SCHYMAN (v) replik:
          </note>
          <note>
            Herr talman! Vi har sett opinionsmätningar vad gäller partiernas
            framgångar och tillbakagångar. Det finns en tendens att det går
            bra för högern och för vänstern. Jag tror att det beror på att
            vi har en tydlighet i vårt ideologiska budskap och att vi talar
            om värderingar. Jag skulle vilja ställa några frågor på det temat
            till Carl Bildt.
          </note>
          <note>
            Förutom att ni vill skära ned i kommuner, vilket innebär att
            väldigt många kvinnor går miste om sina nödvändiga och viktiga
            arbeten och i stället tvingas till passiv arbetslöshet, vill ni
            också sänka sjukförsäkringen och sänka nivån i a-kassan.
          </note>
          <note>
            Vad är det för människosyn som präglar sådana förslag, dvs. att
            den som är arbetslös eller sjuk inte skall ha tillräckligt med
            pengar till mat och hyra? Har ni någon föreställning om att människor
            som är arbetslösa är allmänt lata och behöver någon form av morot
            eller piska för att skaffa sig ett arbete?
          </note>
          <note type="speaker">
            Anf. 11 CARL BILDT (m) replik:
          </note>
          <note>
            Herr talman! Snart får vi göra om talarordningen så att jag får
            litet mer tid.
          </note>
          <note>
            30 000 kvinnojobb har försvunnit under denna mandatperiod av
            vänsterpolitik. Bidragen under regeringen Persson har varit lägre.
            Men lägre skatt på bidragen ger därmed i kronor och ören mer pengar
            kvar i kassan.
          </note>
          <note>
            Det viktigaste - och det borde Gudrun Schyman och jag vara överens
            om - är fler jobb. För att det skall vara möjligt krävs lägre
            skatt för alla, inte bara för vissa.
          </note>
          <note>
            (Applåder)
          </note>
          <note type="speaker">
            Anf. 12 GUDRUN SCHYMAN (v) replik:
          </note>
          <note>
            Herr talman! Carl Bildt och jag kan vara överens om att det krävs
            att fler människor har möjlighet att utifrån egen sysselsättning
            klara sin egna försörjning.
          </note>
          <note>
            Vi är inte överens om att det krävs lägre skatt för alla.
          </note>
          <note>
            Tvärtom behöver vi en omfördelning, som gör att de som har pengar
            att lägga på hög delar med sig till dem som har slut i portmonnän
            innan månaden är slut. Det är bl.a. de som är sjukskrivna och
            arbetslösa. Det är bl.a. alla de kvinnor som har fått sparken
            från skolan, barnomsorgen och sjukvården och som i dag tvingas
            till passivitet i hemmen.
          </note>
          <note>
            För detta krävs en omfördelning. Det krävs att de som har delar
            med sig till dem som behöver. Det innebär att vi inte kan sänka
            skatten för alla. Tvärtom!
          </note>
          <note>
            Vi är en hel del som kan bidra mer. Jag tror att många vill det.
          </note>
          <note type="speaker">
            Anf. 13 CARL BILDT (m) replik:
          </note>
          <note>
            Herr talman! Jag ber om ursäkt för att jag beskrev
          </note>
          <note>
            Vänsterpartiets politik fel. Det är vi moderater som vill ha
            sänkt skatt för alla, inte Vänsterpartiet.
          </note>
          <note>
            (Applåder)
          </note>
          <note type="speaker">
            Anf. 14 OLOF JOHANSSON (c):
          </note>
          <note>
            Herr talman! Ärade riksdagsledamöter! Det är en speciell dag
            i dag. Jag trodde att Carl Bildt skulle nämna att fotbolls-VM
            startar i dag med tanke på hans stora fotbollsintresse. Men jag
            är också inne på slutrundan.
          </note>
          <note>
            Replikerna mot mig i dag måste bli begränsade om stämningsläget
            skall vara så där hjärtligt. Även om vi har mycket av strid, kamp
            och käbbel i politiken, är det andra intryck som består - även
            i partiledarkretsen. Med jämna mellanrum måste man fjädra upp
            sig och tala om hur oenig man är. Det är mycket kamratskap. Det
            känns bra.
          </note>
          <note>
            Jag beundrar det engagemang som Carl Bildt alltid har visat i
            internationella frågor. Det är naturligtvis ingen tillfällighet
            att du inledningsvis tog upp frågan om tragedin i forna Jugoslavien.
            Det är en tragedi. Vi är helt överens om att fredsprojektet i
            Europa är det stora i vår tid. Låt oss föra politiken i riktningen
            att utjämna skillnader mellan människor, ge människor bröd att
            leva av och se till att de slipper ta ihjäl varandra för att skapa
            livsutrymme. I den delen är vi helt överens. Däremot har vi en
            och annan tvist om det nödvändiga i att bygga imperier och förena
            valutor, med de spänningar som det skapar. Vi kanske hinner komma
            tillbaka till dessa frågor.
          </note>
          <note>
            Har ni tänkt på, kära riksdagsledamöter, att det är sällan någon
            som i dag åberopar tigerekonomierna eller Japan som förebilder
            för ekonomisk utveckling?
          </note>
          <note>
            Jag tänkte på det när jag hörde nyheterna i morse.
          </note>
          <note>
            Återigen var det skakningar där borta. Samtidigt var det en erinran
            om hur beroende vi är av vår omvärld.
          </note>
          <note>
            Naturligtvis påverkar detta i värsta fall oss.
          </note>
          <note>
            Det finns anledning att någon gång betona de begränsningar vi
            har i den svenska ekonomin och den svenska politiken när det gäller
            att hantera saker på egen hand. Det kräver internationellt samarbete.
            Men det finns också andra begränsningar som är värda att nämna.
          </note>
          <note>
            Först och främst är Sveriges internationella beroende stort,
            och det ställer krav på konkurrenskraft.
          </note>
          <note>
            Det gäller varor, tjänster och kronans kurs. Ordning och reda
            i ekonomin, trovärdighet på marknaden, politisk stabilitet är
            avgörande för att inte drabbas av marknadsbestraffning i form
            av höga räntor och lägre kronkurs.
          </note>
          <note>
            För det andra har vi fortfarande en statsskuld som omfattar ca
            80 % av den samlade produktionen i landet, dvs. ca 1 400 miljarder
            kronor. Det drar i sin tur över 100 miljarder i räntekostnader
            per år, vilket urholkar de pengar som skulle kunna användas offensivt
            t.ex. för skattesänkningar på arbete.
          </note>
          <note>
            För det tredje är arbetslösheten oacceptabelt hög mänskligt och
            ekonomiskt. Det kostar bidrag och stöd. Det kostar uteblivet produktionsresultat.
            Därmed sänks efterfrågan i ekonomin.
          </note>
          <note>
            Låt mig nöja mig med dessa begränsningar. Allt vi vill kan inte
            göras omedelbart. Det ställer krav på ansvar över valperioderna
            för den offentliga ekonomin och samhällsekonomin. Det krävs en
            strategi för sunda finanser. Om vi delar ut pengar som inte finns,
            kommer marknadens straff. Det vet vi av erfarenhet.
          </note>
          <note>
            Det får vi inte glömma. Det kräver tid, stabilitet och trovärdighet
            för att få bort de begränsningar som har fjättrat oss under 90-talet.
            Detta kräver vilja att ta samhällsansvar hos så många parter och
            partier som möjligt.
          </note>
          <note>
            När jag talade om nationell samling i valrörelsen
          </note>
          <note>
            1994 var detta min insikt och strävan. Jag visste att det skulle
            krävas betydligt mer än vad vi hade hunnit med under fyrpartiregeringen.
          </note>
          <note>
            Låt oss tala om konstruktiv opposition. Efter valet, då väljarna
            hade sagt sitt, var detta ett uttryck för insikten att saneringen
            var långt ifrån klar vid regeringsskiftet hösten 1994. Vi drog
            slutsatsen att Sverige behöver mer av samarbete och mindre av
            konfrontationer. Men i dag är begränsningarna i ekonomin betydligt
            mindre än för fyra år sedan. Detta skapar nya möjligheter. Det
            uppfattar svenska folket genom ökad tilltro till förbättringar
            i samhällsekonomin och den egna ekonomin.
          </note>
          <note>
            Jag skulle vilja göra en insats - om ni inte tar för mycket repliktid
            - genom att beskriva verkligheten baserad på fakta.
          </note>
          <note>
            Det är en väldigt viktig utgångspunkt för politiker att vara
            någorlunda överens om hur verkligheten ser ut, i stället för att
            tala förbi varandra och beskriva verkligheten som den inte ser
            ut. Vi har väldigt bra statistik i Sverige - varför inte använda
            den?
          </note>
          <note>
            Jag skall inte ta allt, Carl Bildt, men jag hittade en skrift
            som fyrklöverregeringen publicerade sommaren
          </note>
          <note>
            1994. Den svenska konjunkturen var på väg upp då, liksom nu.
            Under en rubrik där heter det: "Det ljusnar för Sverige." Där
            konstateras en rad positiva drag. Jag tänkte att det väl är ganska
            objektivt om jag tar en del av dem och jämför med de siffror som
            vi har i dag.
          </note>
          <note>
            För det första: "Industrins orderingång ökar."
          </note>
          <note>
            Ökningen var knappt 7 % i början av 1994 jämfört med motsvarande
            period ett år tidigare. Motsvarande ökning i dag är drygt 10 %.
            Ni kan kontrollera siffrorna om ni vill. Utredningstjänsten har
            hjälpt till med dem och en del andra källor.
          </note>
          <note>
            För det andra: "Industriproduktionen stiger." I
          </note>
          <note>
            början av 1994 var ökningen ca 8 %, efter att ha varit betydligt
            lägre tidigare. Motsvarande för 1998 är 6 %
          </note>
          <note>
            och för närvarande +7,5 % i årstakt. Sedan valet 1994
          </note>
          <note>
            har industriproduktionen ökat med ca 30 %.
          </note>
          <note>
            För det tredje: "Kapacitetsutnyttjandet i industrin stiger."
            1994 var procenttalet 89,9. Den senaste kända siffra som jag har
            tillgång till är 88,6 %.
          </note>
          <note>
            För det fjärde: "Exporten ökar." Det var 22,5 % år
          </note>
          <note>
            1994 mot 11,1 % fjärde kvartalet 1997. Till bilden hör naturligtvis
            kvardröjande effekter av den påtvingade devalveringen 1992, som
            gav en enorm skjuts åt exportindustrin, som dröjde kvar några
            år framåt. Det syns tydligt.
          </note>
          <note>
            För det femte: "Svensk industri tar marknadsandelar." Det hade
            samband med det förra, och 1994 var det 6,2 %. Den ökningen har
            avtagit därefter.
          </note>
          <note>
            För det sjätte: "Tillväxten tar fart." 1994 var ett rekordår
            med en ökning på 4,6 %, men vi minns också de tre åren med minustal
            och stagnation dessförinnan. Sista kvartalet 1997 var ökningen
            3,3 %. Jämfört med de sista tolv månaderna före regeringsskiftet
            har värdet på svensk produktion ökat med 10 %.
          </note>
          <note>
            För det sjunde: "Näringslivets investeringar ökar."
          </note>
          <note>
            De var 10,2 % år 1994 mot -1,3 % fjärde kvartalet
          </note>
          <note>
            1997. Det är en klar skillnad.
          </note>
          <note>
            För det åttonde: "Antalet lediga jobb ökar." I april
          </note>
          <note>
            1994 var det 33 000, och i april 1998 var det 38 000.
          </note>
          <note>
            För det nionde: "Företagskonkurserna minskar."
          </note>
          <note>
            Det var 4 312 företagskonkurser 1994 på årsbasis, mot senaste
            motsvarande ungefär halva den siffran.
          </note>
          <note>
            För det tionde: "Bankinstitutens kreditförluster minskar." Det
            var 18,7 miljarder i förluster 1994, och senast motsvarande 8
            miljarder.
          </note>
          <note>
            För det elfte: "Hushållen allt mer optimistiska om framtiden."
            De var det 1994. Man kan uttrycka det så att de var nettopositiva,
            och det är en stark ökning också nu. Men det är inga exakta tal.
          </note>
          <note>
            Detta är naturligtvis ingen heltäckande bild, utan ett urval.
          </note>
          <note>
            Det som var djupt bekymmersamt 1994 var lånebehovet för staten,
            som var 240 miljarder kronor vid valet 1994, jämfört med en amortering
            på ca 5 miljarder sedan april 1997.
          </note>
          <note>
            Marknadsräntorna var höga hösten 1994, och i dag är de mer än
            halverade. Ett villalån på 500 000 kr med bunden ränta är i dag
            1 900 kr billigare per månad än 1994. Det är stora pengar för
            konsumenterna.
          </note>
          <note>
            Anmärkningsvärt är att differensen mot den tyska räntan är ca
            0,15 procentenheter - det växlar från dag till dag - mot 4 procentenheter
            1994.
          </note>
          <note>
            De svartmålare som har sagt att om Sverige markerar att vi inte
            skall vara med i EMU kommer det att gå snett har fått fel.
          </note>
          <note>
            Det handlar väldigt mycket om våra egna insatser, om vi lyckas
            stabilisera ekonomin och skapa trovärdighet i vår omvärld. I så
            fall har vi goda chanser att hålla den konkurrensfaktorn i schack
            mot omvärlden.
          </note>
          <note>
            Den är viktig för våra investeringar och för vår konkurrenskraft.
          </note>
          <note>
            Kronan har samtidigt stärkts mot D-marken med
          </note>
          <note>
            40 öre sedan valet 1994.
          </note>
          <note>
            Inflationen är rekordlåg, som vi vet - ca 0,8 % det senaste året.
            Med starka statsfinanser, sänkta boräntor och sänkt matmoms har
            vi knäckt inflationen, som inte varit över Riksbankens mål om
            2 % någon enda månad sedan 1995. Det har betytt ökade reallöner
            för löntagarna i stället för luft i lönekuvertet. Nu ökar även
            efterfrågan. Det senaste året har hushållens konsumtion ökat med
            över 2 %.
          </note>
          <note>
            En annan siffra som vi kan följa dag för dag, som inte kan tyda
            på att företag och kapitalägare uppfattar
          </note>
          <note>
            Sverige som en öken, är att aktiekurserna på Stockholmsbörsen
            slår rekord. Det var all time high i måndags. Ökningen sedan valet
            är 164 % till i april i år i värde på Stockholmsbörsen.
          </note>
          <note>
            Jag skall inte överdriva vår insats, men i en demokrati krävs
            det majoriteter. Den s.k. vänstersvängen,
          </note>
          <note>
            Gudrun Schyman, hade inte den trovärdigheten i sig att den förmådde
            skapa den stabilitet och den uppskattning som marknaden kräver,
            i synnerhet av ett land som inte riktigt har visat att man har
            kontroll.
          </note>
          <note>
            Jag tycker att det är svårt att förstå kritiken mot dem som tar
            samhällsansvar. Det gäller inte bara
          </note>
          <note>
            Centerpartiet. Tyvärr är chanserna att tala förbi varandra oändliga,
            men även i politiken kan den statistiska mångfalden vara bättre
            än den oupplysta enfalden, om jag får uttrycka mig så.
          </note>
          <note>
            Det som jag skulle vilja sluta med att säga är alltså att den
            sanerade ekonomin skapar stora möjligheter för oss framöver och
            för kommande generationer. Det här handlar inte bara om ekonomi,
            utan det handlar i hög grad om demokrati:
          </note>
          <note>
            - att kunna bestämma själv i eget hus,
          </note>
          <note>
            - att kunna göra de prioriteringar som vi uppfattar är viktiga
            för framtiden,
          </note>
          <note>
            - att bekämpa arbetslösheten,
          </note>
          <note>
            - att satsa på en starkare social välfärd, där inga människor
            slängs ut i kylan,
          </note>
          <note>
            - att satsa på det uthålliga Sverige, möjligheterna att se till
            att ekonomi och ekologi går hand i hand i stället för att uppfattas
            som motpoler,
          </note>
          <note>
            - att vara beredd att ta de långsiktiga och även svåra besluten.
          </note>
          <note>
            Energipolitiken är en långkörare i den branschen, men den kräver
            just politisk uthållighet och stabilitet för att vi politiker
            över huvud taget skall leva upp till det demokratiska kravet,
            när vi nu har tagit en energikälla i anspråk som egentligen inte
            ryms inom de demokratiska förutsättningarna.
          </note>
          <note>
            Vad kan vi säga till hundratals generationer som skall ta hand
            om avfallet från kärnkraften? Jag tycker att detta är en större
            fråga än t.o.m. folkomröstningar.
          </note>
          <note>
            Vi kan inte folkomrösta om detta. Det är ju folkomröstningar
            som naturligtvis så småningom innebär att en del generationer
            inte har blivit tillfrågade.
          </note>
          <note>
            Till sist tror jag att det av en del av stabiliteten krävs en
            mogenhet i en demokrati. Det innebär att man söker de gemensamma
            nämnarna oftare. Vi har ett gemensamt intresse av att det går
            bra för det här fina landet. Det är vårt huvudansvar.
          </note>
          <note>
            (Applåder)
          </note>
          <note>
            I detta anförande instämde Elving Andersson,
          </note>
          <note>
            Lennart Brunander, Anders Svärd, Birgitta Carlsson,
          </note>
          <note>
            Karin Israelsson, Lennart Daléus, Ingrid Skeppstedt,
          </note>
          <note>
            Roland Larsson, Helena Nilsson, Marianne Andersson, Sivert Carlsson,
            Eskil Erlandsson, Kjell Ericsson,
          </note>
          <note>
            Birgitta Hambraeus, Marie Wilén, Sven Bergström,
          </note>
          <note>
            Agne Hansson, Andreas Carlgren, Erik Arthur Egervärn och Per-Ola
            Eriksson (alla c).
          </note>
          <note type="speaker">
            Anf. 15 BIRGER SCHLAUG (mp) replik:
          </note>
          <note>
            Herr talman! Alla ni som lyssnar! Först och främst skall jag
            tacka Olof Johansson framför allt för att han var en motmakt till
            LRF och även Lennart Daléus när det gäller synen på EU inför folkomröstningen.
            Det tycker jag var väldigt bra. Jag uppskattar väldigt Olof
          </note>
          <note>
            Johanssons kamp mot EMU, som jag hoppas att
          </note>
          <note>
            Centern kan vidmakthålla även om det blir en ny partiledare.
          </note>
          <note>
            Det var en väldig avhyvling av den regering som
          </note>
          <note>
            Centern satt i. Det var intressant på många sätt. Det kan jag
            förstå.
          </note>
          <note>
            Verklighet och statistik är viktigt. Tyvärr glömde
          </note>
          <note>
            Olof Johansson den statistik som handlar om miljön.
          </note>
          <note>
            Det är också en del av verkligheten, särskilt med tanke på att
            han avslutade med att säga att ekologi och ekonomi skall gå hand
            i hand.
          </note>
          <note>
            Naturvårdsverket har reagerat väldigt kraftigt, liksom Naturskyddsföreningen,
            på en utredning som har kommit som handlar om jordbrukspolitiken.
            Det är den gamla centerpartisten Gunnar Björk som har utrett.
            LRF jublar. Många centerpartister jublar också, såvitt jag förstår.
            Det handlar om sänkt skatt på konstgödsel och sänkt dieselskatt.
            Det är en ganska avgörande fråga, eftersom det faktiskt är på
            det sättet att kväveläckagen snarare ökar än minskar. Följden
            av det är ökad algblomning och andra problem för hav och vattendrag.
          </note>
          <note>
            Centern brukar vilja framtona som ett parti med miljöambitioner
            och har också det på många sätt. Men när det gäller jorbrukspolitiken
            förstår jag inte Centerpartiet. Jag skulle vilja ställa två väldigt
            konkreta frågor. Jag vet inte hur mycket tid Olof Johansson har
            kvar, men de är väldigt konkreta. Kan Centern acceptera en sänkning
            av skatten på handelsgödsel? Kan
          </note>
          <note>
            Centern acceptera att skatteväxling, dvs. sänkt skatt på arbete
            och höjd skatt på energi, motarbetas just inom jordbrukssektorn
            när det gäller dieselskatten?
          </note>
          <note type="speaker">
            Anf. 16 OLOF JOHANSSON (c) replik:
          </note>
          <note>
            Herr talman! Birger Schlaug gör det fel som han anklagar mig
            för att göra, nämligen att inte ta upp helheten. Vad handlar det
            egentligen om när det gäller ekonomi och ekologi? Det handlar
            också där om öppna gränser, produktionskrav och konkurrenskrav.
          </note>
          <note>
            Det nya som har hänt efter EU-inträdet under 90-
          </note>
          <note>
            talet är att svenskt jordbruk har fått förändrade konkurrensförutsättningar.
            Så är det. Det är därför vi har ägnat så mycket av den gångna
            mandatperioden åt att försöka analysera vilka dessa nya förutsättningar
            är.
          </note>
          <note>
            Alla känner till Gunnar Björks utredning. Det är viktigt. Helheten
            måste stämma också i den branschen.
          </note>
          <note>
            Jag kan försäkra Birger Schlaug om att vi inte ger upp när det
            gäller att svenskt jordbruk skall vara världens renaste, precis
            som Sveriges bönder själva säger.
          </note>
          <note>
            Det betyder att vi inte prioriterar de olika avgifter och skatter
            som ligger på miljösidan. Det finns annat som man i första hand
            kan hantera för att skapa denna konkurrenslikställighet.
          </note>
          <note>
            Det är först om EU inte ställer upp och skapar denna likställighet
            i behandlingen av miljön för jordbruket som vi hamnar i det dilemma
            som Birger
          </note>
          <note>
            Schlaug ser fram emot.
          </note>
          <note type="speaker">
            Anf. 17 BIRGER SCHLAUG (mp) replik:
          </note>
          <note>
            Herr talman! Jag förstår att Olof Johansson också förstår problemet
            med övergödningen av haven. Vi kommer att få en ganska tråkig
            sommar på många ställen i Sverige, där barn inte kan bada och
            där arter hotas att slås ut.
          </note>
          <note>
            Då kommer man till det konkreta. De argument som Olof Johansson
            nu använde är precis samma argument som Carl Bildt använder när
            det gäller skatteväxling som rör industrin. Det är exakt samma
            argument. Då kommer man till frågan om huruvida var och en skall
            försöka värna just sina intressegrupper och sina intresseområden,
            eller skall man våga utmana även kemikaliejordbruket? Ett av de
            största problemen när det gäller miljön i dag är jordbrukspolitiken.
          </note>
          <note>
            Jag fick inget riktigt svar. Kan Centern acceptera sänkt skatt
            på handelsgödsel och sänkt dieselskatt?
          </note>
          <note>
            Det går tvärs emot det som Centern annars talar om, nämligen
            en grön skatteväxling.
          </note>
          <note type="speaker">
            Anf. 18 OLOF JOHANSSON (c) replik:
          </note>
          <note>
            Herr talman! Jag har svarat på den frågan, Birger
          </note>
          <note>
            Schlaug. Jag har sagt att konkurrenskraften är viktig för att
            verksamheter inte skall flytta till andra delar av vårt närområde
            där man inte ställer lika höga krav som vi. Vi har inte haft någon
            annan uppfattning om detta. Jag har som miljöminister självfallet
            varit medveten om detta problem.
          </note>
          <note>
            Jag menar att man inte skall låsa in sig i det dilemma som Birger
            Schlaug gör det till. Det finns mycket att göra som skapar denna
            konkurrensförutsättning, och då skall vi självklart inte ge oss
            på att lätta på miljöavgifterna. Det är svaret. Det finns många
            andra konkurrensförutsättningar att ge sig på först.
          </note>
          <note>
            Miljön skall behandlas så, att alla bär sina kostnader. Det är
            det som är skatteväxlingens innebörd. Det är så man skall hantera
            den frågan.
          </note>
          <note>
            Den frågan har inte så mycket med konkurrenskraft att göra, eftersom
            det handlar om att också sänka avgifter och om belastning på arbetskraft.
            Därför är skatteväxlingen så viktig också i ett internationellt
            sammanhang, och därför skall vi driva den frågan.
          </note>
          <note type="speaker">
            Anf. 19 GUDRUN SCHYMAN (v) replik:
          </note>
          <note>
            Herr talman! Också jag vill passa på tillfället att tacka Olof
            Johansson för ett kollegialt samarbete. Det finns en del frågor
            där vi faktiskt har samarbetat väldigt väl både i riksdagen och
            utanför riksdagen. Sedan finns det andra frågor där vi skiljer
            oss åt. Det gäller rättvisefrågorna i fördelningspolitiken och
            den vänstersväng som Olof Johansson kommenterade. Han sade att
            den inte var trovärdig. Det hör nog inte riktigt hemma under rubriken
            "Verklighet baserad på fakta", som vi skulle hålla oss till i
            denna debatt.
          </note>
          <note>
            Verkligheten baserad på fakta säger ju att det saneringsprogram
            som Socialdemokraterna och Vänsterpartiet gjorde upp om efter
            valet 1994 är det som har lagt grunden till den ekonomiska utveckling
            som vi har nu. När socialdemokraterna valde att avbryta det samarbetet
            och i stället vända sig till Centern inledde man ett ekonomiskt
            samarbete som faktiskt innebar ökade orättvisor: sänkt nivå i
            sjukförsäkring och a-kassa, sänkta barnbidrag och fortsatta neddragningar
            för kommuner och landsting. Det kunde vi absolut inte acceptera,
            eftersom det för oss är viktigt att kombinera sparande med rättvisa.
            Där skiljer vi oss åt.
          </note>
          <note>
            Vi har däremot samarbetat i kärnkraftsfrågan. Vi har gjort en
            överenskommelse tillsammans med regeringen, och jag hoppas att
            vi kommer att fortsätta att försvara den.
          </note>
          <note>
            Vi har också samarbetat i frågan om Sveriges inträde eller inte
            i den ekonomiska och monetära unionen. Också där hoppas jag på
            ett fortsatt samarbete, som tar sig uttryck i att vi hårt driver
            kravet på en folkomröstning, så att vi får ett ställningstagande
            i frågan. Jag vill fråga Olof Johansson om ni är beredda att t.ex.
            använda valrörelsen för att upplysa om konsekvenserna av ett eventuellt
            inträde och nödvändigheten av att vi får ett politiskt beslut
            i denna fråga.
          </note>
          <note type="speaker">
            Anf. 20 OLOF JOHANSSON (c) replik:
          </note>
          <note>
            Herr talman! Svaret är ja. Så ser våra stämmohandlingar inför
            stämman i Sunne ut.
          </note>
          <note type="speaker">
            Anf. 21 GUDRUN SCHYMAN (v) replik:
          </note>
          <note>
            Herr talman! Jag tackar för det svaret och skall fylla på med
            en fråga om en ytterligare precisering.
          </note>
          <note>
            Tycker Olof Johansson som vi i Vänsterpartiet att det är lämpligt
            att vi har en folkomröstning om EMU i samband med valet till EU-parlamentet
            i juni 1999?
          </note>
          <note type="speaker">
            Anf. 22 OLOF JOHANSSON (c) replik:
          </note>
          <note>
            Herr talman! Vi har inte tagit ställning till tidpunkten. Skälen
            till det är flera. Det är självklart att EMU-
          </note>
          <note>
            frågan kommer att vara stor i parlamentsvalet 1999.
          </note>
          <note>
            Det vet vi. Skall man kombinera med ett grundlagsbeslut är naturligtvis
            2002 ett lämpligare år, för det är då detta är möjligt.
          </note>
          <note type="speaker">
            Anf. 23 CARL BILDT (m) replik:
          </note>
          <note>
            Herr talman! Samhällsansvar var kanske det ord som lyste tydligast
            genom Olof Johanssons anförande.
          </note>
          <note>
            Så har det varit under alla dessa decennier, det vill jag gärna
            bekräfta. Samhällsansvar är det begrepp som även i svåra stunder
            har lett Olle till svåra ställningstaganden. Rätt eller fel -
            men det är det som har lett honom, och för det förtjänar han djup
            respekt.
          </note>
          <note>
            Han beskrev i siffror den uppgång vi hade i den svenska ekonomin
            sommaren 1994 och jämförde med den uppgång vi har i ekonomin nu.
            Det som inträffat sedan dess är att, som han sade, vänstersvängen
            kom
          </note>
          <note>
            - skattehöjningarna, återställarna. Sedan bröts den ekonomiska
            uppgången. Om vi jämför då och nu har
          </note>
          <note>
            Olle rätt när han säger att räntan är lägre och aktiekurserna
            högre. Det som också är viktigt är att företagarna är färre och
            att jobben inte är fler. Den viktiga uppgiften för samhällsansvaret
            under de kommande åren är att se till att jobben blir fler och
            att företagarna blir fler. I den uppgiften är jag övertygad om
            att Centerpartiet har en viktig roll att spela.
          </note>
          <note type="speaker">
            Anf. 24 OLOF JOHANSSON (c) replik:
          </note>
          <note>
            Herr talman! Det är riktigt, som Carl Bildt betonar, att det
            måste finnas en balans i de samlade åtgärder som vidtas över tiden,
            så att man inte knäcker framgångsmöjligheterna. Den motivering
            jag såg till att gå hårt fram med skattehöjningar var att det
            måste ske så snabbt att vi över huvud taget hann i kapp, så att
            inte räntorna och statsskulden skenade för Sverige.
          </note>
          <note>
            Vi var bra nära den situationen. Det försvarar inte allt som
            gjorts. Därför är det viktigt att ställa tillbaka så snabbt som
            vi har utrymme för det och utan att vi på nytt drabbas av marknadens
            bestraffning i form av höga räntor och sänkt kronkurs, för i så
            fall får det här landet fortsatta stora problem.
          </note>
          <note>
            Anf. 25 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag vill tacka Olof Johansson för hans insatser
            i svensk politik och i det samarbete vi har haft mellan regeringen
            och Centerpartiet under den gångna mandatperioden. Det har varit
            konstruktivt. Det har inte alltid varit enkelt. Jag håller med
            dem som tidigare har sagt att Olof Johansson i sin politiska gärning
            inte precis har hållit sig undan svåra beslut och konflikter.
            Vi har inte alltid tyckt likadant, men jag har satt värde på att
            Olof Johansson alltid har stått för sina synpunkter.
          </note>
          <note>
            Jag kan väl säga det som Olof Johansson själv inte sade: Att
            vi nu står där vi står i Sverige, att vi har kommit så här långt,
            att vi återigen kan känna optimism och framtidstro hade inte varit
            möjligt utan samarbetet över blockgränsen och de politiska risker
            som Olof Johansson initialt tog med den utvecklingen. För det
            tackar jag dig, och jag vet att också Ingvar
          </note>
          <note>
            Carlsson instämmer i det tacket. När vi så småningom får distans
            till den här perioden och förstår vilken enorm betydelse du har
            spelat tror jag också att många av de glåpord som har haglat genom
            åren kommer att förbytas i en hyllning. Det är du värd,
          </note>
          <note>
            Olle. Tack och heder!
          </note>
          <note>
            (Applåder)
          </note>
          <note type="speaker">
            Anf. 26 LARS LEIJONBORG (fp):
          </note>
          <note>
            Herr talman! Det är dags för bokslut Persson, en summering av
            de fyra år socialdemokraterna har suttit vid makten och Göran
            Persson varit finansminister och statsminister.
          </note>
          <note>
            Det finns naturligtvis en plussida i det här bokslutet, även
            om den listan inte blivit så väldigt lång vid min genomgång. Det
            kan ändå vara trevligt att börja med det positiva.
          </note>
          <note>
            Det blir plus för att ni medverkade till att föra in
          </note>
          <note>
            Sverige i den europeiska unionen, det blir plus för att ni fullföljde
            den budgetsanering som den borgerliga regeringen inledde, och
            det blir plus för att ni till sist höll fast vid pensionsuppgörelsen.
          </note>
          <note>
            Mitt tack till Olof Johansson får bestå i att han får vara med
            och dela på de här pluspoängen. Han har ju faktiskt varit inblandad
            i att grundlägga alla de tre pluspoängen under de borgerliga åren,
            och, vem vet, kanske har han också haft ett finger med i spelet
            under Perssonperioden. Dagen till ära kan vi glömma
          </note>
          <note>
            Olof Johanssons medansvar för de minuspoäng som jag också måste
            dela ut.
          </note>
          <note>
            Låt mig innan jag går in på den listan säga ett par ord om detta
            med verklighetsbilden. Göran Persson har en artikel i en tidning
            i dag där han talar om att vi nu står inför goda tider. Han talar
            om att människor kan känna optimism.
          </note>
          <note>
            Jag såg ett TV-inslag häromveckan som handlade om det faktum
            att barnafödandet i Sverige nu är nere på 30-talsnivå. Jag tyckte
            det var idiotiskt när Ingvar
          </note>
          <note>
            Carlsson i slutet på 80-talet gjorde baby-boomen till bevis för
            att socialdemokratisk politik var så bra, så jag skall inte göra
            det omvända. Som bekant har jag personligen gjort mitt bästa för
            att förbättra statistiken så mycket som möjligt.
          </note>
          <note>
            Det jag skall komma till är att man i TV-inslaget trots allt
            hade hittat en nybliven mor, och man frågade henne varför så få
            gör som hon. Hon svarade då helt spontant ungefär så här: Arbetslösheten
            är ju rekordhög, och människor har väldigt små marginaler.
          </note>
          <note>
            Det var så hon uppfattade verkligheten. Och jag tror att det
            är detta att människor inte känner igen sig i det ni beskriver
            som har lett till att Vänsterpartiet under den här perioden har
            nått rekordnivåer. Jag tror också att det är det som kommer att
            leda till att vi får regimskifte i höst. Människor känner inte
            igen sig i ert sätt att skildra deras vardag.
          </note>
          <note>
            Minuspoängen i bokslut Persson blir många. Det blir först och
            främst minus för att jobben har blivit färre. Det blir minus för
            att vårdköerna har blivit längre. Det blir minus för att antalet
            underkända och utslagna i skolan har blivit fler. Det blir minus
            för att antalet företagare har blivit mindre. Det är 30 000
          </note>
          <note>
            färre företagare än vid valet 1994. Det blir minus för att valfriheten
            har minskat. Enskilda alternativ har fått det kärvare. Det blir
            minus för att Sverige fortsatt att halka utför i välståndsligan.
            Det blir minus för att tilliten till trygghetssystemen urholkas,
            med attacken mot änkepensionerna som det grövsta exemplet.
          </note>
          <note>
            Det blir också ett antal extra straffpoäng för ert systematiska
            löftesbrytande. Det sänker ju hela politikens anseende och drabbar
            därmed oss alla. Jag kan inte fatta hur man kan handskas så lättvindigt
            med löften som ni gör. Hur kan man lova att sätta stopp för uppsägningar
            i offentliga sektorn och därefter låta
          </note>
          <note>
            80 000 sluta? Hur kan man lova att arbetslösheten
          </note>
          <note>
            1995 skall vara högst 5 % och sedan passivt åse att den blir
            8 %? Hur kan man lova att unga människor skall få jobb inom 100
            dagar och sedan låta hundratusentals vara arbetslösa längre?
          </note>
          <note>
            Hur kan man lova att alla skolungdomar skall få sommarjobb och
            sedan misslyckas i hälften av kommunerna? Hur kan man lova att
            vårdköerna skall bli kortare och sedan åse hur de blir dubbelt
            så långa som vid valet 1994? Och hur kan man utlova att extrapengarna
            till kommunerna skall gå till förbättringar när man vet att det
            allra mesta måste användas till att undvika ytterligare försämringar?
            För mig är det som sagt ofattbart att man kan handskas så vårdslöst
            med löften.
          </note>
          <note>
            Så de inledande pluspoängen räckte tyvärr inte så långt. Sverige
            har stagnerat. Klyftorna har växt. Det är kris i vård och skola.
            Det blir ett rungande icke godkänt på det här provet, och jag
            hoppas att chansen till omtenta kommer att dröja.
          </note>
          <note>
            Folkpartiets huvudfrågor i valet är som bekant jobben, vården
            och skolan. Jag får ibland frågor från journalister som säger:
            Det är väl de frågor som alla driver? Jag har inte riktigt märkt
            det, men om det skulle vara sant är det ju närmast omöjligt att
            tänka sig att socialdemokraterna skulle kunna vinna valet.
          </note>
          <note>
            Hur skulle ni kunna få fortsatt förtroende om det är situationen
            när det gäller jobben, vården och skolan som blir valets huvudfrågor?
          </note>
          <note>
            Olof Johansson gjorde en intressant jämförelse om kraften i den
            uppgång som rådde mot slutet av de borgerliga åren och den konjunkturförbättring
            som man ser just nu. När det gäller jobben är det alldeles klart
            att uppgången då var mycket kraftigare än den uppgång som vi ser
            nu. För ett år sedan var den totala arbetslösheten 12-13 %. Om
            man inkluderar människor som nu är i kunskapslyftet är den fortfarande
            12-
          </note>
          <note>
            13 %. Den har krupit ned några promille, men mycket mindre än
            motsvarande minskning för ett år sedan.
          </note>
          <note>
            Och när det gäller det som jag menar måste vara huvudfrågan,
            jobben och tillväxten, finns det ju två huvudalternativ. Det finns
            ett icke-socialistiskt, där de borgerliga partierna inklusive
            - hoppas jag - Centern ingår, även om vi väl inte lär få något
            sådan besked just i dag. Det finns också ett socialistiskt där
            Socialdemokraterna, Vänsterpartiet och Miljöpartiet ingår.
          </note>
          <note>
            Göran Persson har ju själv sagt i Södertälje för några veckor
            sedan att 39 % räcker för Rosenbad. Det innebär att Göran Persson
            i praktiken räknar in ytterligare ett par partier i sitt regeringsunderlag.
            De som vad jag har förstått står till buds är Vänsterpartiet och
          </note>
          <note>
            Miljöpartiet.
          </note>
          <note>
            Därmed står alltså en grupp partier som vill vara kärnan i en
            jobballians mot en gruppering av tillväxthämmare - om jag får
            använda den beteckningen på
          </note>
          <note>
            Göran Perssons parti - och tillväxthatare - som vi väl kan kalla
            Birger Schlaug och hans anhängare. Där står ni tillsammans som
            ett alternativ. Det blir alltså, om den grupperingen mot förmodan
            skulle få majoritet, en politik som kommer att formas i skärningspunkten
            mellan Göran Persson, Gudrun Schyman och Birger
          </note>
          <note>
            Schlaug.
          </note>
          <note>
            Men det finns i detta ett mycket stort demokratiskt problem,
            nämligen att väljarna svävar i fullständig okunnighet om vilken
            politik en sådan vänsterkoalition kommer att föra. För det första
            vet vi ju inte mycket om vilken politik socialdemokraterna själva
            vill föra. Det ni kommer med just nu är ju mest avdammade borgerliga
            förslag. Men om det är borgerlig politik som skall föras är det
            naturligtvis bäst att de borgerliga själva får föra den.
          </note>
          <note>
            Det andra problemet är att vi inte alls vet hur ni i den här
            konstellationen kommer att kompromissa. För sitt stöd till en
            socialdemokratisk regering kräver ju båda de här andra partierna
            på yttersta vänsterkanten totalt EMU-nej, snabbstängning av fler
            kärnkraftverk och ytterligare regleringar på arbetsmarknaden för
            att tvinga fram en sextimmarsdag. Vänsterpartiet fyller på med
            höjd arbetsgivaravgift, höjd bolagsskatt, ännu mer dubbelbeskattning
            av aktier än vi redan har och för säkerhets skulle också en ny
            extra värnbolagsskatt.
          </note>
          <note>
            Det är klart att socialdemokraterna inte kommer att behöva acceptera
            allt av detta. Men vad kommer man att acceptera och var kommer
            man att sätta klackarna i marken? Det vet vi ingenting om. Göran
          </note>
          <note>
            Persson kan väl kommentera detta. Kommer han att acceptera stängning
            av fler kärnkraftverk än Barsebäck före 2002? Miljöpartiet vill
            att alla svenska kärnkraftverk skall stängas inom tre år.
          </note>
          <note>
            Kommer Göran Persson att acceptera ytterligare försämringar för
            de privata alternativen inom vård och skola? Blir det tvångslagstiftning
            om arbetstiderna? Blir det en ännu mer negativ attityd till att
            utnyttja
          </note>
          <note>
            EU-samarbetet? Blir det höjda skatter? Både Vänsterpartiet och
            Miljöpartiet talar för fler höjda skatter.
          </note>
          <note>
            De tror vad jag förstår inte alls på ett minskat skattetryck.
          </note>
          <note>
            De icke-socialistiska partierna, i första hand Moderaterna, Folkpartiet
            och Kristdemokraterna, vill som jag sade bilda kärnan i en jobballians.
            Vi är naturligtvis inte eniga om allt. Då vore vi inte olika partier.
            Men huvuddragen i ett program för fler jobb har vi redovisat både
            i finansutskottets betänkande som behandlades i går och i en tidningsartikel
            härom veckan.
          </note>
          <note>
            Persson, Schyman och Schlaug måste ge besked.
          </note>
          <note>
            Det duger inte för Göran Persson att hänvisa till att det har
            gått förr. För det första har det inte gått särskilt bra, och
            för det andra har vi inte varit i en situation där ni har varit
            beroende av två sådana partier.
          </note>
          <note>
            Och jag återkommer till att jag bygger detta på uttalandet -
            möjligen ett misstag, ett grovt politiskt misstag i så fall -
            om att 39 % räcker för Rosenbad.
          </note>
          <note>
            I det uttalandet måste det ligga att ni är beredda att regera
            med två ytterligare partier. Vi har som sagt aldrig tidigare varit
            i den situationen att de här partierna har haft den position de
            nu har. Tuppkammen har ju växt. En försvagad socialdemokrati beroende
            av två ytterkantspartier på vilka tuppkammarna har växt är sannerligen
            ingen drömsituation för det här landet.Mitt syfte att ta upp detta
            är naturligtvis att undvika att situationen uppkommer, att så
            många som möjligt av väljarna skall inse att det är bättre att
            välja en treklöver som säger jobb, jobb, jobb än att välja ett
            alternativ som säger stopp, stopp, stopp. Det som särskilt oroar
            mig i detta perspektiv, förutom att många kommer att förbli arbetslösa,
            är effekterna på vården och skolan. Vi har ju under de senaste
            åren sett vad dålig tillväxt av skatteunderlaget betyder för kommuner
            och landsting. Väljarna borde få besked här i dag om vad Socialdemokraterna
            vill göra med vården och skolan. Blir det en vårdgaranti, så att
            den enskilda patienten får något att säga till om och så att köerna
            kan kortas? Blir det ett större utrymme för t.ex. privata husläkare,
            så att vi kan få en bättre fungerande vardagssjukvård? Och inser
            regeringen att det som kom i gymnasiepropositionen häromdagen
            inte är tillräckligt, att det måste ske en satsning på lärarna,
            att det behövs en lärarlegitimation och att det måste finnas alternativkurser
            i kärnämnena i gymnasiet, därför att både elever och lärare vill
            ha dem. Inser regeringen att det måste göras mer för de elever
            som har problem, både i gymnasiet och i grundskolan, för att bryta
            den mycket oroande utvecklingen mot fler utslagna och underkända?
            Många kommer att lyssna noga om statsministern för en gångs skull
            skulle vilja säga något med substans om vården och skolan.
          </note>
          <note>
            Folkpartiet står alltså för fler jobb, värdigare vård och en
            bättre skola. Sverige behöver en ny kurs och en ny regering.
          </note>
          <note>
            (Applåder)
          </note>
          <note type="speaker">
            Anf. 27 BIRGER SCHLAUG (mp) replik:
          </note>
          <note>
            Herr talman! Allians för jobb kallas någonting som Moderaterna
            skall leda. Ja, nog blir det jobb alltid. Det brukar det bli efter
            en borgerlig regering som Moderaterna har lett. Det blir en väldig
            massa jobb med att reda ut problemen. Så det ligger trots allt
            något i detta.
          </note>
          <note>
            Jag tycker att Lars Leijonborg inte har mycket skam i kroppen.
            Eller det kanske är det han har, rättare sagt. Jag vet inte. Han
            talade om ytterlighetspartier.
          </note>
          <note>
            Vilka är ytterlighetspartier? Det finns ett antal mycket viktiga
            frågor i Sverige - Nato, EMU. Vilket är ytterlighetspartiet, och
            vilket är det riktiga ytterlighetspartiet som skall bilda den
            regering som Folkpartiet skall sitta i?
          </note>
          <note>
            Det vore på sin plats med litet verklighetsförankring, Lars Leijonborg.
            Det finns tre partier i denna riksdag, Vänsterpartiet, Miljöpartiet
            och även Kristdemokraterna, som under varje år har tillfört mer
            pengar till kommunerna, till skolorna och till äldrevården. Det
            är dessa tre partier, inte Folkpartiet. Att måla upp en retorisk
            bild av något annat är faktiskt lögn, Lars Leijonborg.
          </note>
          <note>
            Dessutom tycker jag att det är viktigt, när vi nu står inför
            en situation då alltfler vet att det behövs fler vuxna i skolan
            och att det behövs mer pengar i vården, att partierna också deklarerar
            att det behövs mer pengar till den kommunala sektorn. Folkpartiet
            säger att det inte behövs. Man skall samarbeta med det parti som
            definitivt tycker att det är en organisationsfråga.
          </note>
          <note>
            Besök ett vårdhem någonstans, Lars Leijonborg, gör det rejält
            och titta. Ta reda på om det är en organisationsfråga, gör det.
            Besök verkligheten.
          </note>
          <note>
            Vi i Miljöpartiet vill ha ett högre skattetryck, säger Lars Leijonborg.
            Nej, det har vi inte sagt. Vi tycker att man kan sänka en hel
            del skatter. Lars Leijonborg är väldigt dåligt påläst eller retoriskt
            ohederlig när han hävdar något sådant. Vi vill skatteväxla. Vi
            vill sänka skatter och avgifter på arbete och höja dem på miljöförstörande
            verksamheter. Det är detta som det handlar om.
          </note>
          <note>
            Lars Leijonborg kan inte ens läsa innantill när det gäller kärnkraftsavvecklingen.
            Vi har väckt en motion där vi säger att vi vill avveckla kärnkraften,
            precis som Folkpartiet ville tidigare, nämligen fram till år
          </note>
          <note>
            2010. Ville inte Folkpartiet också det förut?
          </note>
          <note>
            När det gäller småföretag tycker vi i Miljöpartiet att det finns
            väldigt starka skäl att ha olika arbetsrättsregler för de riktigt
            små företagen och för stora företag. Vi är inte småföretagarfientliga,
            som Lars Leijonborg målar upp - tvärtom. Och det vet Lars Leijonborg,
            men ändå står han här och målar upp en annan bild.
          </note>
          <note>
            Vi är tillväxthatare, säger Lars Leijonborg. Låt mig säga att
            ekonomisk tillväxt i traditionell mening inte automatiskt leder
            till fler jobb i dag, Lars Leijonborg. Det är ju inte på det sättet.
            Vi måste se till tillväxtens innehåll, och det är en mängd saker
            som måste växa i samhället. Det är kulturen, det är skolan, och
            det är vården. Men titta inte bara på kvantiteten utan på kvaliteten
            i tillväxten. Det är det som är intressant, Lars Leijonborg.
          </note>
          <note>
            (Applåder)
          </note>
          <note type="speaker">
            Anf. 28 LARS LEIJONBORG (fp) replik:
          </note>
          <note>
            Herr talman! Jag skall gärna besök något vårdhem om Birger Schlaug
            kan hitta något där jag inte redan har varit. Jag tror mig ha
            en ganska djup kunskap om situationen i vården i Sverige. Jag
            vet att det efter många år av nedskärningar behövs ökade resurser.
          </note>
          <note>
            Och vi har också visat hur sådana resurser kan tillföras. Vi
            har stött de förslag om extra pengar som regeringen har lagt fram.
            Och vi har under många år föreslagit, vilket Birger Schlaug förmodligen
            vet - han borde veta det som riksdagsledamot - ett system där
            försäkringskassan och vården skulle få samarbeta för att förkorta
            vårdköer, vilket skulle tillföra vården i storleksordningen 2
            miljarder kronor. Det systemet är för närvarande tyvärr förbjudet.
          </note>
          <note>
            Jag är rätt säker på att jag sade att Miljöpartiet inte vill
            sänka det totala skattetrycket. Miljöpartiet har många förslag
            på skattehöjningar och vill inte sänka det totala skattetrycket.
            Risken med den inriktningen är ju att det slutar som det brukar
            göra när Socialdemokraterna regerar, att skattetrycket är rejält
            högre än det var när de startade.
          </note>
          <note>
            Jag har noterat, och det är positivt, att Miljöpartiet ibland
            säger snälla saker om småföretag. Det gör i och för sig de flesta.
            Och luttrade småföretagare har vant sig vid att skrapa på ytan
            och se bakom den där retoriken. En av de saker som småföretagare
            tycker mest illa om är alla detaljregleringar inte minst på arbetsmarknaden
            men även på andra områden som avgör deras verksamhet.
          </note>
          <note>
            Miljöpartiet vill ju, för att se till att ingen jobbar mer än
            sex timmar per dag, ytterligare detaljreglera arbetsmarknadslagstiftningen.
            Det tycker många småföretagare är ett mycket dåligt förslag.
          </note>
          <note>
            Summan av kardemumman är att Miljöpartiet står för en politik
            som med all sannolikhet skulle leda till lägre tillväxt och därmed
            färre jobb och därmed göra det sämre för de vårdhem som Birger
            Schlaug säger sig ömma för.
          </note>
          <note type="speaker">
            Anf. 29 BIRGER SCHLAUG (mp) replik:
          </note>
          <note>
            Herr talman! Först och främst är de flesta som står i operationsköer
            gamla och uppbär inte någon sjukförsäkring från försäkringskassan.
            De får inget jobb efter operationen. De vill bara leva ett alldeles
            vanligt hederligt liv, så gott som möjligt. Handlar det inte också
            om dessa människor?
          </note>
          <note>
            Sedan när det gäller skattetrycket och en sänkning av arbetstiden
            säger Lars Leijonborg att vi vill detaljreglera arbetstidslagen
            så att alla får jobba bara sex timmar per dag. Om Lars Leijonborg
            åker runt och talar på det sättet i landet, tycker jag att det
            är ganska förskräckligt. Jag försöker ge en ganska rimlig och
            ärlig bild av Folkpartiet när folk frågar vad Folkpartiet tycker.
            Det räcker så bra.
          </note>
          <note>
            Det vi vill göra med arbetstidslagen, Lars Leijonborg, är byta
            ut siffran 40 mot siffran 35, så att normalarbetstiden blir 35.
            Jag tror att Anne Wibble någon gång har sagt att 40 timmars arbetsvecka
            är marknadsekonomi. Men en sänkning av arbetstiden skulle vara
            planekonomi. Jag förstår inte varför 40
          </note>
          <note>
            timmars normal arbetstid skulle vara marknadsekonomi och 35 timmar
            planekonomi.
          </note>
          <note>
            Det handlar inte om nya regler, Lars Leijonborg.
          </note>
          <note>
            Det handlar om att sänka arbetstiden, att anpassa den till verkligheten
            och dela på jobben. Att byta ut siffran
          </note>
          <note>
            40 mot siffran 35, är det mer regleringar - ja eller nej?
          </note>
          <note type="speaker">
            Anf. 30 LARS LEIJONBORG (fp) replik:
          </note>
          <note>
            Herr talman! Birger Schlaug sade att han brukar säga sanningen
            om Folkpartiet men sedan hade han uppenbart ett falskt citat av
            Anne Wibble. Det säger väl en del om hur mycket man kan lita på
            det första beskedet.
          </note>
          <note>
            Ja, det var ju det jag sade. Ni vill sänka arbetstiden till 35
            timmar. Det är dessutom bara ett första steg, såvitt jag förstår.
          </note>
          <note>
            Inte är det väl så att Miljöpartiet har gett upp sextimmarsdagen.
            Det skulle ju vara en jättesensation.
          </note>
          <note>
            Det är väl någonting som ni måste stå för. Sanningen är att om
            den skall genomföras kommer det att skapa betydande problem i
            småföretagen. Det kommer också att skapa mycket stora problem
            inom vården och omsorgen.
          </note>
          <note>
            Jag är, som sagt, ute mycket och träffar mycket vårdpersonal.
            I många fall har man av sina arbetsgivare tvingats att gå ned
            i arbetstid. Eftersom man är lågt avlönad har man det mycket kämpigt
            ekonomiskt. Det är ett långt vanligare krav bland de personalkategorierna
            att man skall få jobba åtta timmar per dag än få ytterligare sänkt
            arbetstid. Så ser verkligheten ut,
          </note>
          <note>
            Birger Schlaug!
          </note>
          <note type="speaker">
            Anf. 31 GUDRUN SCHYMAN (v) replik:
          </note>
          <note>
            Herr talman! Det var tacknämligt, Lars Leijonborg, att få en
            liten repetition av den artikel som står att läsa på Svenska Dagbladets
            insändarsida i dag. Jag skall bemöta några av Lars Leijonborgs
            påståenden där. En del är faktiskt felaktiga.
          </note>
          <note>
            Vi i Vänsterpartiet är emot EMU - det är alldeles riktigt. Men
            det kunde kanske vara intressant att fundera över varför vi är
            det. Jo, det strider mot en utvecklad syn på demokratin och våra
            möjligheter att själva påverka och fatta beslut om den ekonomiska
            politiken. Det grundlagfäster en ekonomisk politik som bevisligen
            leder till ökade ekonomiska klyftor och en permanentad arbetslöshet.
            Så ser verkligheten ut i de länder som är med.
          </note>
          <note>
            Vi vill avveckla kärnkraften - absolut! Vi tycker att det är
            bra att vi har kommit överens med andra partier om att sätta i
            gång nu. Skälet är att det är farligt. Oöverstigliga säkerhetsproblem
            är förknippade med det här sättet att producera energi. Vi behöver
            få ett politiskt beslut som öppnar för den förnyelseprocess och
            den omställning av energisystemen där dessutom en hel del av de
            nya framtidsinriktade arbetena och den nya tekniken finns.
          </note>
          <note>
            Visst, vi vill ha sänkt arbetstid, en förkortning av arbetstiden.
            Ett första steg är 35 timmar. Ett skäl är att fler får arbete.
            Vi skall inte jobba mindre, utan vi skall gärna jobba mer. Men
            vi skall dela jobben på fler. Det innebär också livskvalitet för
            många att slippa stressa runt med ett åttatimmarsarbete plus övertid,
            som i dag dessutom arbetas obetalt av många som är rädda för att
            bli av med jobbet. Många kvinnor, Lars
          </note>
          <note>
            Leijonborg - ensamstående mammor - far runt som torra skinn för
            att hinna lämna ungar, gå och jobba, hinna hämta ungar på dagis,
            hinna hem och laga mat och sedan få ungarna i säng innan de själva
            stupar i säng för att sedan försöka hinna upp och vara pigga nästa
            morgon. Sex timmars arbetsdag skulle innebära en lättnad. Det
            är inte tal om att de skall ha mindre i plånboken, utan de skall
            ha precis samma lön.
          </note>
          <note>
            Vad gäller arbetsgivaravgifterna föreslår vi sänkningar. Där
            måste Lars Leijonborg ha läst fel, eller inte alls ha läst. Vi
            föreslår sänkningar inom tjänstesektorn, både den privata och
            den kommunala. Vi föreslår också sänkningar av arbetsgivaravgiften
            när det gäller att införa sex timmars arbetsdag. Visst, så ser
            vår politik, och den bygger på rättvisa. Det är inte en stoppolitik,
            utan det är en politik som öppnar för en välfärd, inte bara för
            få utan för flera.
          </note>
          <note>
            (Applåder)
          </note>
          <note type="speaker">
            Anf. 32 LARS LEIJONBORG (fp) replik:
          </note>
          <note>
            Herr talman! Den trepartikonstellation som jag har beskrivit,
            alltså Socialdemokraterna, Vänsterpartiet och Miljöpartiet, prövades
            ju under hösten 1994 och i början av 1995. Resultatet blev katastrofalt.
            Svensk tillväxt gick in i väggen.
          </note>
          <note>
            Som Olof Johansson redogjort för var svensk ekonomisk utveckling
            ganska bra under 1994. Men sedan den här återställarpolitiken
            - den rödgröna röran, vänstersvängen eller vad ni nu vill kalla
            det för - hade börjat prövas blev effekterna förödande. Förtroendet
            för svensk ekonomi sjönk och räntorna steg under den perioden.
            Tillväxten upphörde, som sagt. Det är för att undvika sådana effekter
            som jag vill varna för det här alternativet.
          </note>
          <note>
            Gudrun Schyman förnekar egentligen inte - jag tror att jag har
            rätt beträffande arbetsgivaravgifterna -
          </note>
          <note>
            att ni vill höja en del arbetsgivaravgifter. Bortsett från det
            är ju huvudinriktningen av er politik att ni vill skärpa skattetrycket
            på företagandet genom höjd bolagsskatt, den extra värnbolagsskatten
            och allt vad det nu är.
          </note>
          <note>
            Jag skulle vilja varna för att på nytt riskera att vi får det
            här experimentet, att Sverige skall styras av denna vänsterkoalition.
            Spåren är verkligen förskräckande.
          </note>
          <note>
            Jag vet bättre än de flesta att småbarnsföräldrar i det här landet
            ofta har det tufft. Men vi skall se till att den situationen på
            olika sätt förbättras, bl.a. genom att de ekonomiska marginalerna
            blir större. Jag tycker att det vore mycket bra om skattetrycket
            kunde sänkas i de skikt där många personer i nämnda situation
            befinner sig, alltså låg- och medelinkomsttagare. Då får man valfrihet
            om man vill jobba mera eller om man vill jobba mindre. Självklart
            vet jag att det är många som vill jobba mindre. Den möjligheten
            skall stå öppen och vara en realitet, bl.a. genom sänkta skatter
          </note>
          <note>
            - inte genom diktat uppifrån.
          </note>
          <note type="speaker">
            Anf. 33 GUDRUN SCHYMAN (v) replik:
          </note>
          <note>
            Herr talman! Det är klart att man kan välja att beskriva politiska
            beslut fattade i demokratisk ordning som diktat men jag måste
            säga att jag inte ser någon vits med det. Jag tycker att det krav
            som många människor i dag har är rimligt, nämligen att kunna arbeta
            kortare tid men ändå ha en lön att leva på. Jag tycker att det
            är rimligt att människor som inte har så höga löner kan gå ned
            i arbetstid - alltså inte bara de som har höga löner och som kan
            välja att avstå en del av lönen, utan också de som har löner som
            i dag knappt räcker. Det är rimligt och rättvist.
          </note>
          <note>
            Jag tror inte, Lars Leijonborg, att det går att försöka skrämma
            folk om man inte har någonting mer att komma med konkret - faktiska
            alternativ till det som vi förespråkar, nämligen rättvisa och
            en välfärd för alla.
          </note>
          <note type="speaker">
            Anf. 34 LARS LEIJONBORG (fp) replik:
          </note>
          <note>
            Herr talman! Rättvisa och en välfärd för alla är just vad vi
            står för. Om det är alternativet tror jag att vi har mycket att
            komma med.
          </note>
          <note>
            Människor skall få större valfrihet. Det tror jag förutsätter
            att vi lyckas få ned skattetrycket. Där har, tyvärr, Vänsterpartiet
            sällan varit särskilt aktivt.
          </note>
          <note>
            En röst på Folkpartiet är en röst för att individer skall få
            bestämma mera själva. Det är klart att man kan genomföra alla
            möjliga lagar med majoritetsbeslut, men varför skall vi tvinga
            människor till ett beteende när de mycket hellre kan bestämma
            om det själva? Det är det vi vill göra, öppna nya möjligheter
            för människor.
          </note>
          <note>
            (Applåder)
          </note>
          <note type="speaker">
            Anf. 35 GUDRUN SCHYMAN (v):
          </note>
          <note>
            Herr talman! Jag vill börja med att anknyta till det
          </note>
          <note>
            Carl Bildt tog upp, nämligen en internationell fråga, en ny uppblossande
            krigshärd. Jag vill föra den frågan tillbaka från andra länder
            till Sverige och de beslut vi fattar i denna kammare. Det finns
            nämligen ett samband. Vi beklagar alla att internationella konflikter
            uppstår eftersom vi, hoppas jag, är överens om att konflikter
            skall och bör kunna lösas på ett mer civiliserat sätt än att man
            krigar och dödar. Men Sverige, genom att vara ett land som har
            en vapenindustri och ett land som är en stor vapenexportör, bidrar
            faktiskt till att de konflikter som uppstår runt om i världen
            just får sådana icke-lösningar som de militära konflikterna innebär.
            Det är ett faktum.
          </note>
          <note>
            Det vore välgörande om vi såg det sambandet och om vi ålade oss
            att inte medverka till den militarisering som faktiskt pågår utanför
            vårt lands gränser i olika världsdelar. Vi har Chile som exempel,
            där regeringen varit aktiv för att sälja JAS-planet. Det finns
            andra exempel. Vi skall inte glömma bort denna koppling, för vi
            vet att ungefär 90 % av alla de människor som flyr faktiskt flyr
            undan väpnade konflikter.
          </note>
          <note>
            Där finns svenska vapen inblandade.
          </note>
          <note>
            Vi vet också att de pengar som de här länderna lägger ut på att
            köpa vapen går inte till nödvändig utveckling, till sjukvård,
            skolor åt barnen osv. Vi har alltså ett ansvar att se det här
            sambandet.
          </note>
          <note>
            Jag skulle vilja ta upp ett annat tema, som ingen av er hittills
            har berört. Jag gör det också därför att det är valår i år. Det
            är någonting som oroar mig och, hoppas jag, flera av er, nämligen
            den brist på tilltro till politiken som verktyg och medel för
            förändringar som väldigt många människor känner i dag. Vi får
            ideligen rapporter om hur unga människor inte alls känner sig
            särskilt övertygade om att den representativa demokratin i den
            form som vi har utvecklat den är det bästa sättet att styra ett
            land. Vi vet att väldigt många människor frågar sig i dag om det
            över huvud taget är lönt att gå och rösta och vem man kan lita
            på.
          </note>
          <note>
            Den här misstron är sprungen ur en verklighet där många människor
            har fått se att det de trodde skulle hända hände inte, där många
            människor har fått se att den röst som de lade på förslag som
            de trodde skulle innebära välfärd och rättvisa förbyttes i en
            annan politik som innebar ökade orättvisor. Det är en verklighet
            att många människor, med all rätta, upplever att besluten fattas
            över huvudet på dem, att det är en politisk elit som styr, att
            alltfler beslut fattas i slutna sammanträdesrum och på ett avstånd
            där det är väldigt få som har möjlighet att delta och utöva någon
            som helst form av demokratisk insyn och kontroll.
          </note>
          <note>
            Vi har fattat en rad sådana beslut också i riksdagen. Det gäller
            hur EU-frågan har hanterats, hur
          </note>
          <note>
            Schengenavtalet och Amsterdamfördraget har röstats igenom i riksdagen.
            Det gäller överenskommelser av olika slag som sker utanför riksdagens
            plenisal.
          </note>
          <note>
            Det här är en allvarlig utveckling som spär på det utanförskap
            som väldigt många människor känner i dag. Det är ett politiskt
            utanförskap där man inte är delaktig i det samhällsbygge som vi
            förhoppningsvis alla skall vara delaktiga i. Det gäller ungdomsgenerationer
            som naturligtvis utifrån en omöjlighet att få fäste på arbetsmarknaden
            inte har någon social tillhörighet. Det gäller stora grupper av
            invandrare som bor i segregerade områden och som får ett socialt
            och kulturellt utanförskap, också utan en förankring på arbetsmarknaden.
          </note>
          <note>
            Det här är frågor som vi borde ta på större allvar.
          </note>
          <note>
            Det här är frågor som vi inte kan nonchalera. Det gäller också
            hur vi behandlar de människor som kommer hit. Bemöter vi människor
            med den värdighet och den respekt som det anstår dem som har flytt
            undan terror, politiskt förtryck och våld i sina egna länder?
            Vi har på den senaste tiden i medierna sett många exempel på att
            så inte är fallet. Vi vet att Sverige har blivit alltmer av ett
            slutet land. Vi vet att inträdet i Schengensamarbetet förstärker
            denna slutenhet.
          </note>
          <note>
            Ett sätt att upprätta förtroende är naturligtvis att bedriva
            en politik som svarar emot de önskningar som många människor har.
            I dag är det faktiskt ett starkt krav från många att det skall
            finnas mer av rättvisa i politiken. Vänsterpartiet går till val
            under den parollen: Det är dags för rättvisa. Det gör vi därför
            att vi anser att den utveckling som har varit också under den
            här mandatperioden har präglats av en fortsatt orättvisa och i
            många fall en ökad orättvisa.
          </note>
          <note>
            Vi är naturligtvis bekymrade över att en socialdemokratisk regering
            lägger fast en ekonomisk politik som innebär en på sikt fortsatt
            åtstramning vad gäller kommuner och landsting, att människor med
            relativt höga löner, 30 000 kr och mer, får skattelättnader på
          </note>
          <note>
            8 000 kr om året, medan alla som har relativt låga inkomster
            får ökade hål i portmonnän. Vi är oroade över att man inför egenavgifter
            som är en fördelningspolitiskt orättvis skatt. Vi är oroade över
            den uppgörelse som träffats om fastighetsskatten. Fördelningspolitiskt
            innebär den att rätt många välbeställda villaägare får lättnader,
            medan många hyresgäster, framför allt i krisårgångarna, kan förvänta
            sig höjda hyror och stora hål i plånboken och portmonnän.
          </note>
          <note>
            Det här är inte någon naturlag. Det är resultat av politiskt
            fattade beslut. Det går naturligtvis att fatta andra politiska
            beslut. Det är fullt möjligt. Jag läste den artikel som Göran
            Persson har skrivit i dag i Dagens Nyheter, där han säger att
            det är många som har fått bära bördorna osv. Visst, men det var
            inte nödvändigt att det skulle se ut på det sättet. Det hade gått
            att genomföra saneringen och besparingarna på ett mer rättvist
            sätt.
          </note>
          <note>
            Jag tycker att det är bra att regeringen har kommit till insikt
            om att det faktiskt behövs mer pengar till kommuner och landsting.
            Jag tycker att det är bra att regeringen har kommit till insikt
            om att det behövs mer än de 4 miljarderna och att man flaggar
            för att kanske tillskjuta mer pengar. Men det förvånar mig att
            man inte gör det nu. Det förvånade mig att man i går i denna kammare
            lade fast ekonomiska budgetramar som innebär en fortsatt åtstramande
            politik. Det förvånar mig att man avslår förslag från Vänsterpartiet
            som innebär mer pengar till kommuner och en rättvis skattepolitik
            så att de som har låga löner får mer i plånboken och de som har
            höga löner faktiskt får avstå.
          </note>
          <note>
            Det är förvånande från en regering och från ett parti som säger
            sig stå för rättvisa och solidaritet. Jag tror att detta är ett
            problem i politiken, att det är väldigt många vackra ord från
            de politiska talarstolarna som rimmar illa med den verklighet
            som många har och som man talar om hemma vid köksborden.
          </note>
          <note>
            Det är viktigt att vi som tillhör politiska partier menar vad
            vi säger och också handlar som vi lär. Det uppstår en stor misstro
            mot en politik som bara uttrycks i ord, men som följs av en handling
            och en praktik som säger någonting annat.
          </note>
          <note>
            Det går naturligtvis att göra på ett annat sätt, och det går
            att använda pengarna - även om det finns litet
          </note>
          <note>
            - på ett mer rättvist sätt. Och det går att fördela de pengar
            som finns i Sverige i dag på ett annat sätt. Vi lever ju inte
            i ett fattigt land, tvärtom. Det finns sektorer i Sverige som
            går väldigt bra. Det finns också enskilda och hushåll som har
            pengar och som har möjlighet att lägga pengar på hög. Jag tror
            också,
          </note>
          <note>
            Göran Persson, att det finns människor som har pengar i plånboken
            och som gärna skulle delta i ett samhällsbygge som innebär att
            människor far väl.
          </note>
          <note>
            Det är nog många som känner ett stort obehag inför de växande
            klyftorna, inför marginaliseringen av stora grupper och inför
            den hopplöshet som sprider sig. Ett uttryck för detta är barnafödandet.
            Det har gått ned dramatiskt. Det finns också belagt i undersökningar
            vilka kvinnor det är som föder färre barn. Jo, det är kvinnor
            i låglönegrupper, och skälet är att man anser sig inte ha råd.
          </note>
          <note>
            Vi börjar att få alltfler företeelser i samhället där det är
            tjockleken på plånboken som avgör graden av frihet, och det är
            ingen bra utveckling. Därför kräver vi i våra politiska förslag
            en rättvis fördelning, en omfördelning. Genom att man har kvar
            värnskatten, genom att man har en skatteskala på inkomster över
          </note>
          <note>
            360 000 kr får vi pengar att omfördela till dem som inte har
            pengar så att det räcker till månadens slut. Vi får pengar att
            omfördela till höjda nivåer i sjukförsäkring och a-kassa. Vi får
            pengar att omfördela så att den inhemska efterfrågan ökar. Därmed
            ökar möjligheterna för alla de små företag som vi gärna vill se
            skall blomstra. Det går inte att starta små företag om det inte
            finns någon som kan köpa det som man har att erbjuda.
          </note>
          <note>
            Det är också rimligt med en omfördelning inom företagssektorn.
            De företag som bevisligen går väldigt bra och som vi ju alla har
            varit med och investerat i genom utbildning, genom forskning och
            genom en infrastruktur som inte bara består av vägar och gatunät
            utan som också består av vård och omsorg. Där skall det naturligtvis
            finnas en återkoppling så att dessa företag också är med och betalar
            för den utveckling, det kunskapslyft och den kompetenshöjning
            som behövs inom företagssektorn. Det är klart att dessa företag
            skall vara med och betala så att de små företagen och egenföretagarna
            kan få lättnader när de skall starta.
          </note>
          <note>
            Det går att göra en rättvis fördelning. Och det går att ha ett
            förhållningssätt som innebär respekt för varje människas lika
            värde.
          </note>
          <note>
            (Applåder)
          </note>
          <note>
            I detta anförande instämde Maggi Mikaelsson (v).
          </note>
          <note type="speaker">
            Anf. 36 CARL BILDT (m) replik:
          </note>
          <note>
            Herr talman! Gudrun Schyman anknöt till konflikhoten i Sydosteuropa
            och uttalade en farhåga för att svensk politik skulle göra det
            svårare för oss att delta i fredsarbete. Hon tänkte då på export
            av försvarsmateriel. Det är precis tvärtom.
          </note>
          <note>
            Det finns ett bekymmer. Här sitter en lidande försvarsminister
            och här satt nyss en utrikesminister som hela tiden nås av förfrågningar
            från omvärlden om inte Sverige kan ställa upp i olika typer av
            fredsbevarande operationer - om det nu gäller Bosnien, Albanien,
            Västra Sahara eller någon annanstans - i FN:s regi eller i Natos
            regi därför att vi är duktiga på att medverka i fredsbevarande
            operationer. Men neddragningar och omorganisationer i försvaret
            har medfört att vi har svårt att möta de krav som ställs från
            omvärlden på att vi skall delta i fredsbevarande operationer.
            Det tycker jag är illa.
          </note>
          <note>
            Vi behöver ett starkt försvar för att kunna bidra till freden
            i omvärlden. Också på den punkten tror jag att
          </note>
          <note>
            Vänsterpartiet måste tänka om under kommande år.
          </note>
          <note type="speaker">
            Anf. 37 GUDRUN SCHYMAN (v) replik:
          </note>
          <note>
            Herr talman! Det är inte så att Vänsterpartiet inte vill att
            Sverige skall delta i fredsbevarande operationer. Vi har ställt
            oss bakom det svenska deltagandet i t.ex. Bosnien. Men vi anser
            också att det i förebyggande syfte är nödvändigt på sikt att arbeta
            för en avmilitarisering av det enkla skälet att så mycket av de
            resurser som finns, både i form av pengar och i form av kloka
            kunskaper, går åt till en så destruktiv verksamhet. Detta gäller
            internationellt.
          </note>
          <note>
            Alternativet är en rörelse för en avmilitarisering och en konfliktlösning
            genom tidigare upptäckter av konflikter och genom fredsmäkleri
            av olika slag. Dit kommer vi inte så länge som det finns starka
            ekonomiska intressen som naglar oss fast vid en gammal militär
            struktur.
          </note>
          <note>
            Vi har ett ansvar för att bryta detta.
          </note>
          <note type="speaker">
            Anf. 38 CARL BILDT (m) replik:
          </note>
          <note>
            Herr talman! Nej, Gudrun Schyman, det är inte fråga om antingen-eller.
            Det behövs diplomati. Att förebygga konflikter - ja, men det behövs
            också fredsbevarande operationer där en försvarsmakt behövs, tro
            mig. Det finns exempel på att det faktiskt är så i vårt moderna
            Europa - jag behöver inte säga mer.
          </note>
          <note>
            Vi behöver ett starkt försvar för att kunna vara en stark fredsfaktor
            i Europa och i världen. Rustar man ned det svenska försvaret har
            vi sämre möjlighet att bidra till fredsbevarande operationer.
            Då tvingar vi försvarsministern och utrikesministern att säga
            nej, nej, nej när jag tror att många av oss skulle vilja att de
            kunde säga ja, ja, ja.
          </note>
          <note type="speaker">
            Anf. 39 GUDRUN SCHYMAN (v) replik:
          </note>
          <note>
            Herr talman! Jag skall kanske svara med ett jaså, jaså, jaså.
          </note>
          <note>
            Det är faktiskt så, Carl Bildt, att en väldigt stor del av de
            skattepengar som vi har i Sverige går till ett militärt försvar
            som vi tidigare upprätthöll för att det fanns en elak fiende runt
            hörnet. Nu skall vi upprätthålla ett lika stort försvar för att
            vi skall kunna delta i fredsbevarande operationer. Det är inte
            rimligt.
          </note>
          <note>
            Fredsbevarande operationer och fredsbevarande framåtsyftande
            arbete måste vara att lyfta fram andra former av konfliktlösning.
            I det sammanhanget skulle ju Sverige kunna vara en spjutspets
            och använda diplomati, absolut. Men vi skulle också kunna visa
            på att det finns andra sätt.
          </note>
          <note>
            De allra flesta kan nog vara överens om att det inte finns några
            militära lösningar på politiska konflikter. Däremot permanentas
            de i generation efter generation. Det innebär att befolkningar
            i krigförande länder får utstå krig i stället för att använda
            sina pengar till att bygga upp en välfärd och en utvecklad demokrati.
          </note>
          <note>
            Vi behöver gå framåt, Carl Bildt, inte bakåt.
          </note>
          <note type="speaker">
            Anf. 40 BIRGER SCHLAUG (mp):
          </note>
          <note>
            Herr talman! Ni på läktaren och ni som sitter hemma vid TV-apparaterna!
            Man behöver kanske inte satsa på nytt militärt materiel varje
            år för drygt 20
          </note>
          <note>
            miljarder för att kunna medverka i fredsbevarande operationer.
          </note>
          <note>
            När man ser en politiker i vardagen bör man ställa en fråga.
            Den kanske viktigaste frågan man kan ställa är: Vad tycker du
            är effektivt och rationellt? Alla politiker, oavsett om man är
            röd, grön, eller blå, vill ju egentligen fatta beslut som leder
            till ett effektivt och rationellt samhälle. Men då gäller det
            att analysera vad som är effektivt och vad som är rationellt.
          </note>
          <note>
            Vi i Miljöpartiet menar att det i dag finns alla skäl att säga
            att jämlikhet är effektivt och rationellt, för det vi ser i dag
            är ett samhälle med ökade klyftor, där många lever i social och
            ekonomisk stress. Ökade klyftor är en grogrund för våld, rasism
            och främlingsfientlighet - allt det där som vi inte alls vill
            ha. Vi ser egentligen en produktion av rädsla i samhället, i de
            fattiga förorterna men även i de rika. När man åker runt i Europa
            ser man något ganska skrämmande även i de rika förorterna. Det
            är galler för fönstren, schäferhundar i trädgårdarna och privata
            vaktbolag som patrullerar i kvarteren.
          </note>
          <note>
            Det här är inte en bra samhällsutveckling, därför att på sikt
            hotar den demokratin. Därför är det väldigt viktigt att se till
            att klyftorna i samhället minskar. Det är dubbelt viktigt för
            Miljöpartiet, eftersom vi anser och inser att det inte går att
            bygga ett ekologiskt hållbart samhälle om inte samhället också
            är socialt hållbart. Vi behöver mer rättvisa i samhället.
          </note>
          <note>
            Jag tror att om det är någonting som behövs i svensk politik
            i dag så är det visioner och drömmar, som kan få människors hjärtan
            att brinna och få människor att längta och vilja förändra någonting.
            En politik utan visioner är en ganska död politik, och ett samhälle
            utan drömmar är ett dött och stillastående samhälle.
          </note>
          <note>
            Miljöpartiet de gröna har visionerna och drömmarna. Men vi är
            inga drömmare utan realister, därför att vi vet att oändligt mycket
            i dagens samhälle måste förändras om det skall bli ekologiskt,
            socialt och demokratiskt hållbart.
          </note>
          <note>
            De flesta förändringar börjar alltid med att någon säger att
            de är omöjliga, att de är orealistiska. Men vad är egentligen
            realistiskt? Är det realistiskt att fortsätta vapenexporten till
            Indien och Pakistan, eller är det realistiskt att, som vi vill,
            stoppa den helt? Är det realistiskt att ha kvar 40-timmarsveckan,
            eller är det realistiskt att anpassa arbetstiden till verkligheten?
          </note>
          <note>
            Är det realistiskt att satsa mer pengar på JAS och nya militära
            materiel i stället för att satsa på skola, vård och omsorg? Är
            de realister som tror att jämlikhet, solidaritet och delaktighet
            är irrationellt och ineffektivt, eller är det vi, som inser att
            delaktighet och solidaritet aldrig kan bli omodernt, som är realister?
            Är det de som anser att ekologiska realiteter skall underställas
            ekonomiska teorier som är realister, eller är det vi, som anser
            att ekonomiska teorier skall underställas ekologiska realiteter,
            som är realister? Var och en kan faktiskt själv bedöma.
          </note>
          <note>
            Vad är det som har hänt den senaste mandatperioden?
          </note>
          <note>
            För det första har det blivit ordning på statens finanser. Statsskulden
            är fortfarande hög, men det är ändå ordning på finanserna, och
            det kan ingen ta ifrån
          </note>
          <note>
            Göran Perssons regering. Vi avser att underlätta för fortsatt
            sanering av statsskulden.
          </note>
          <note>
            För det andra har klyftorna ökat i samhället. Jämlikheten är
            svagare än för fyra år sedan. Vi accepterar inte detta. Därför
            vill vi höja skatten på höga inkomster och sänka skatten på låga
            inkomster. Därför vill vi överföra pengar från militären till
            skolan, vården och omsorgen.
          </note>
          <note>
            För det tredje är arbetslösheten oacceptabelt hög.
          </note>
          <note>
            Därför vill vi snabbt sänka arbetstiden till 35 timmar i veckan
            och dessutom införa ett friår. Ett friår innebär att om någon
            tar tjänstledigt ett år och någon som är arbetslös hoppar in på
            jobbet, får den som tar tjänstledigt 85 % av a-kassan. Det kostar
            inte staten något extra. Den som får jobbet blir nöjd, och den
            som blir ledig, han eller hon, blir också nöjd.
          </note>
          <note>
            För det fjärde är barnens situation i samhället fortfarande väldigt
            bekymmersam. Därför är det också viktigt att minska arbetstiden,
            att ge människor mer fri tid, och att införa ett friår.
          </note>
          <note>
            Det är viktigt att sanera skolor och dagis. Fortfarande har vartannat
            barn som börjar första klass någon form av allergi, och det är
            nästan den största frihetsinskränkning man kan tänka sig för ett
            litet barn nu under våren. Moderaterna talar gärna om frihet.
          </note>
          <note>
            Men vad är bland det mest frihetsinskränkande man kan tänka sig
            för ett barn i dag? Jo, det är ju allergierna. Ändå ägnar Carl
            Bildt mer tid åt marginalskatten än åt den verklighet som många
            lever i.
          </note>
          <note>
            Vi vill också att de kommande besluten i Sveriges riksdag skall
            underställas en barnkonsekvensanalys, så att vi får ett riktigt
            barnperspektiv på de beslut som fattas. Jag och Miljöpartiet är
            nämligen fullständigt övertygade om att det som är bra för barn
            egentligen också är väldigt bra för samhället.
          </note>
          <note>
            För det femte har miljöskulden tyvärr ökat. Man kan säga att
            när det gäller miljöfrågorna har regeringen och riksdagen tagit
            ett steg framåt och två steg bakåt. Den nya miljöbalken kan innebära
            stora förbättringar, så är det. Men annars är det ganska många
            försämringar när det gäller miljöforskningen och miljötillsynen.
            Naturvårdsverket har fått skära ned alldeles för mycket, och den
            långsiktiga miljöpolitiken har drabbats väldigt hårt. Men då har
            vi ändå miljöbalken som har gett det positiva under den här perioden.
          </note>
          <note>
            För det sjätte eroderar demokratin. Alltmer makt flyttas ifrån
            dem som är valda av människor till andra.
          </note>
          <note>
            Demokratin eroderar, och det beror till mycket stor del på EU-anslutningen
            och den anpassning till EU
          </note>
          <note>
            som Sveriges riksdag har accepterat.
          </note>
          <note>
            Under den kommande mandatperioden finns det risk att ännu mer
            makt kommer att flyttas till Bryssel.
          </note>
          <note>
            Alla ni som lyssnar framför TV-apparaterna och radioapparaterna
            och ni där uppe på läktaren skall veta att det räcker med 25 %
            av riksdagsledamöterna för att stoppa att mer makt överförs till
            Bryssel under nästa mandatperiod. Sådan är grundlagen.
          </note>
          <note>
            Därför är det ett mål för oss att se till att det i riksdagen
            efter valet finns 25 % EU-motståndare som vågar stå för att mer
            makt inte skall överföras till
          </note>
          <note>
            Bryssel. I övrigt vill vi ha en ny folkomröstning om
          </note>
          <note>
            EU-medlemskapet.
          </note>
          <note>
            Vår vision är i mångt och mycket något helt annat än dagens verklighet
            som vi lever i. Vår vision bygger på ett jämlikt samhälle. Med
            jämlikhet menar vi inte det som socialisterna ofta menar, nämligen
            likhet.
          </note>
          <note>
            Med jämlikhet menar vi ett samhälle där alla människor har rätten
            att växa åt olika håll, för vi är olika.
          </note>
          <note>
            Men vi skall inte trampa på andra.
          </note>
          <note>
            Vi vill ha ett samhälle där vi ser jämlikt på den andre, oavsett
            namn, hårfärg eller hudfärg. Jag kan inte acceptera att mina vänner
            med främmande namn inte ens får komma på anställningsintervjuer.
            Det får inte vara så i ett civiliserat samhälle, att människor
            sorteras ut därför att de har främmande namn.
          </note>
          <note>
            Ett bra samhälle, ett grönt samhälle, är ett samhälle där besluten
            underställs ett barnperspektiv. Det är också ett samhälle där
            män och kvinnor är jämställda.
          </note>
          <note>
            Det handlar inte bara om lika lön för lika jobb, utan det handlar
            om att uppvärdera de jobb som har med människor att göra, att
            uppvärdera vård- och omsorgsarbete. Varför skall det vara finare
            och mer betalt att bryta malm än att ta hand om en gammal människa?
            Jag kan inte förstå detta. Här behövs en kulturrevolution på arbetsmarknaden,
            och jag hoppas att vi politiker kan underlätta en sådan på olika
            sätt, bl.a. genom att se till att kommuner och landsting får betydligt
            mer pengar än i dag.
          </note>
          <note>
            Vårt gröna samhälle är också hållbart långsiktigt.
          </note>
          <note>
            Det innebär att det som är hållbart långsiktigt också skall bli
            lönsamt kortsiktigt. Därför tycker vi att detta med grön skatteväxling
            är oerhört centralt, dvs. att man sänker skatt och avgifter på
            arbete och höjer skatt på energi och miljöförstöring. I stället
            för att rationalisera bort människor skall vi börja rationalisera
            bort miljöförstöringen i företagen.
          </note>
          <note>
            Det behövs visioner i politiken. Hur skall människor annars kunna
            känna lust för politik? Ekonomismen är det väl ingen som tänder
            på. Och vems ögon tänds av nyliberalismens idéer egentligen? Vilka
            hjärtan bultar för socialdemokratins gamla förvaltande eller för
            EU-byråkratin?
          </note>
          <note>
            Därför är det nog så att valet i höst står mellan de gröna och
            de visionslösa.
          </note>
          <note>
            (Applåder)
          </note>
          <note>
            I detta anförande instämde Peter Eriksson, Roy
          </note>
          <note>
            Ottosson, Annika Nordgren, Ragnhild Pohanka, Per
          </note>
          <note>
            Lager, Barbro Johansson, Bodil Francke Ohlsson,
          </note>
          <note>
            Gudrun Lindvall, Gunnar Goude, Ronny Korsberg,
          </note>
          <note>
            Marianne Samuelsson, Thomas Julin och Eva Goës
          </note>
          <note>
            (alla mp).
          </note>
          <note type="speaker">
            Anf. 41 ALF SVENSSON (kd):
          </note>
          <note>
            Herr talman! Låt mig som den siste i raden få framföra ett tack
            till Olof Johansson, som jag har uppfattat - och jag vet att jag
            talar för hela den gigantiskt stora partigrupp jag företräder
            - som en sympatisk och socialt mycket jovialisk person. Man skulle,
            tror jag, kunna säga om Olof Johansson, som det har sagts om spännande
            personer av och till, att man tar honom inte där man släpper honom.
          </note>
          <note>
            Jag funderade en del i natt på vad det egentligen är som är så
            karakteristiskt för Olof Johansson. Jag kunde inte bärga mig som
            det heter, i varje fall på skånska, utan jag gick upp, ringde
            till min fru och bad henne slå upp i Nationalencyklopedin vad
            som står om boule. Jag vet ju att Olof Johansson är en utomordentlig
            boulespelare. Hon fick läsa innantill, och där står det om boule:
          </note>
          <note>
            Det kan spelas i singel, dubbel eller av lag om tre eller fyra
            spelare.
          </note>
          <note>
            Där har ni förklaringen till Olof Johanssons personlighet.
          </note>
          <note>
            Fru talman! Den här partiledardebatten kan kanske anses vara
            något slags startskott inför valrörelsen. Jag tror att många uppfattar
            den så. Emellanåt hör man, så där i förbifarten, att medborgare
            tycker att politik mest är trätande och sökande efter åsiktsskillnader.
          </note>
          <note>
            Det är väl inte så svårt att förstå att den typen av påpekanden
            dyker upp. Samtidigt tror jag att det behöver sägas, under en
            sådan här dag, att politisk debatt är demokratins livsluft. Det
            finns ingen enda människa och inte heller något enda politiskt
            parti som har monopol på all klokskap.
          </note>
          <note>
            Om vår ärliga strävan är att förbättra för medborgarna, om vi
            verkligen har som mål att göra ett bra land ännu tryggare, då
            fordras det att åsikter bryts och ståndpunkter ställs mot varandra
            så att de kan mätas och så att medborgarna har möjlighet att göra
            sina val.
          </note>
          <note>
            Jag tror inte att något av riksdagens partier är ute efter att
            försämra. Vi har olika program och försöker staka ut olika vägar,
            men målsättningen hos oss alla är säkert densamma: ett tryggare,
            mer harmoniskt Sverige i en värld av fred och försoning.
          </note>
          <note>
            Det är alldeles klart att varje politiskt parti under månaderna
            fram till den 20 september kommer att göra allt vad man kan och
            orkar för att lyfta fram och ur alla tänkbara perspektiv belysa
            de frågor som man anser vara mest betydelsefulla och allra viktigast,
            de frågor som man känner starkast för och tror vara partiets bästa
            profil.
          </note>
          <note>
            Vi har 80-talet bakom oss - som väl är, kan man gott tillägga.
            Då härjade ett slags ekonomisk oansvarighet som i dag gott kan
            vara oss alla till varnagel.
          </note>
          <note>
            Oss alla. Politiker, ekonomer, bankfolk, beslutsfattare alla
            kategorier. Trots att sus-och-dus-ekonomins årtionde nu ligger
            bakom oss dras vi med åtskilliga av
          </note>
          <note>
            80-talets sviter och får säkert så göra under år framöver.
          </note>
          <note>
            Fru talman! För ett par tre år sedan när jag höll ett anförande
            i Karlstad sade jag som jag har sagt många gånger tidigare: Vi
            i Sverige har levt över våra tillgångar i 20-30 år, och nu har
            vi fått sota rejält för detta.
          </note>
          <note>
            Då reser sig en äldre dam i publiken, mitt under mitt lilla anförande,
            och begär ordet. Hon får det förstås, och så säger hon: Jag är
            trött på att höra det där att vi levt över våra tillgångar. Vilka
            vi? Jag är pensionär. Jag har knappt någon ATP. Jag har sparat
            och rättat mun efter matsäck i alla år. Inte har jag levt över
            mina tillgångar, det vill jag lova.
          </note>
          <note>
            Jag bad damen om ursäkt. Jag kunde faktiskt förstå att hon kände
            det litet obehagligt att jag stod där och fäktade och talade om
            "vi", och hon kände sig helt vid sidan om.
          </note>
          <note>
            Många medborgare har helt säkert tyckt och tänkt som den äldre
            damen i Karlstad. Men man har tigit och kanske förlorat förtroendet
            för politiken. Jag undrar om inte 80-talet utöver svåra ekonomiska
            sviter också har lämnat efter sig vad en del kallar upplevelsen
            av "elitdemokrati", av att man inte kan påverka. Andra säger sig
            ha en känsla av att leva i ett samhälle indelat i "vi" och "de".
            Vi kan allesammans konstatera att politiken lätt kommer för långt
            från den enskilda människan, och då tänker jag inte på geografiska
            avstånd.
          </note>
          <note>
            Det kan ju rent av i den representativa demokratin finnas en
            risk för att vi glömmer vem vi representerar.
          </note>
          <note>
            Både demokratins värden och förhållningssätt behöver förstärkas.
            Medborgarna måste känna sig delaktiga och vara delaktiga.
          </note>
          <note>
            Under månaderna fram till valdagen kommer diverse löften och
            önskemål att avhandlas i debatten.
          </note>
          <note>
            Och det är ju inte något konstigt med det. Om vi inte strävar
            efter något stannar utvecklingen. Men en förutsättning för att
            alla löften skall ha en chans att förverkligas, att det skall
            finnas en mening med att resonera om löften är odiskutabelt att
            vi får bukt med arbetslösheten.
          </note>
          <note>
            Arbetslösheten kostar samhället 150 miljarder.
          </note>
          <note>
            Det är en svindlande summa. Det rör sig således om bortemot 17
            000, 18 000 kr per svensk och år. Var och en kan ju räkna ut vilken
            kostnaden blir för det egna hushållet. Är man fyra i hushållet
            eller familjen får man alltså stå för en kostnad på bortemot
          </note>
          <note>
            75 000 kr per år för arbetslösheten. Tänker man sedan på den
            gångna fyraåriga mandatperioden handlar det om bortemot 300 000
            kr för vad man väl kan kalla ett vanligt svenskt hushåll.
          </note>
          <note>
            Jag står inte här och inbillar mig att någon regering skulle
            ha klarat av att totalt rensa bort all arbetslöshet. Med det måste
            väl ändå vara uppenbart för alla att hade vi inte haft utgifterna
            för arbetslösheten, de
          </note>
          <note>
            150 miljarderna, så hade det funnits miljarder att satsa på en
            värdigare vård, på bättre betalda lärare och på större sociala
            insatser i skolan. Då hade det funnits gott om miljarder till
            de många områden där i dag knappheten är mer än besvärande, inte
            så sällan rent kränkande, för människor. Och givetvis hade det
            tett sig mer än rimligt att diskutera hur många miljarder som
            borde användas till skattesänkningar - eller hur?
          </note>
          <note>
            - om man hade haft 150 miljarder att spendera.
          </note>
          <note>
            Fru talman! Det är väl i och för sig inte ovanligt att regeringar
            ett par tre månader före ett val berömmer sig och uttalar sig
            som om man löst i stort sett alla problem. Men jag förstår faktiskt
            inte hur den socialdemokratiska regeringen kan ta munnen så full
            av självtillit och självberöm som man gör. Det finns ju faktiskt
            ingen möjlighet under solen - även om man skulle drypa av välvilja
            - att påstå något annat än att regeringen under den gångna perioden
            har misslyckats med just sin sysselsättningspolitik.
          </note>
          <note>
            Det helt ofattbara är att regeringen paralyserat sig själv med
            sitt ständiga tal om hurdan ekonomin var år
          </note>
          <note>
            1994, då man tog över. Jag kan lätt förstå, rent taktiskt, det
            upplägget. Men egentligen vet ju varenda regeringsmedlem att man
            borde tala om 80-talet och inte om år 1994, men det är lätt att
            begripa att man inte vill gissla sitt eget regerande under 80-talet.
            Men när man nu hundra och en gång sagt att man övertog en usel
            ekonomi borde regeringens inriktning varit absolut självklar,
            att med alla medel få folk i arbete så att ekonomin kunde rätas
            upp. Men så har det ju verkligen inte varit.
          </note>
          <note>
            Ni fick inte regeringsmakten för att skicka hem
          </note>
          <note>
            80 000 personer från den offentliga sektorn.
          </note>
          <note>
            Ni fick inte regeringsmakten för att plocka av kommunerna 20
            eller 30 miljarder och för att höja skatterna med många miljarder.
          </note>
          <note>
            Ni fick regeringsmakten år 1994 för att ni lovade att ungdomar
            inom hundra dagar skulle få arbete, för att arbetslösheten snabbt
            skulle sopas undan och för att ni lovade kommunerna ökade resurser,
            inte dramatiskt minskade.
          </note>
          <note>
            Ni fick inte regeringsmakten för att ta av kommunerna så mycket
            resurser att de inte skulle kunna bedriva värdig vård och omsorg
            om våra äldre och kunna ge våra barn en trygg, trivsam och fungerande
            skola.
          </note>
          <note>
            Ställer man regeringens vallöften från år 1994 vid sidan om den
            verklighet som i dag råder, fyra år efteråt, så ter sig ordet
            misslyckande som en vänlighet.
          </note>
          <note>
            150 miljarder kostar arbetslösheten. Hundratusentals medborgare
            far illa av arbetslösheten. Köerna till vården växer. Det finns
            inte tillräckligt med personal för att skapa värdig vård för våra
            äldre. De svenska barnen mår psykiskt dåligt, får vi läsa. Massor
            av elever lämnar skolan utan att kunna läsa, skriva och räkna
            tillräckligt bra. Många får dagar som dessa med sig från skolavslutningen
            att de inte är godkända.
          </note>
          <note>
            Vilken start! Betalningen för att Göran Persson skall kunna tala
            om Perssonpengar och repetera uttrycket egna pengar, inte lånade
            är det många som fått stå för.
          </note>
          <note>
            Det är barnfamiljer, sjuka pensionärer och många andra grupper
            som fått betala. Många kan repetera påståendet från den äldre
            damen i Karlstad: Vi har inte levt över våra tillgångar. Men betalningen
            har man fått stå för, därför att regeringen inte med någon som
            helst kraft tagit itu med arbetslösheten.
          </note>
          <note>
            Den regering som tar vid efter valet den 20 september i år måste
            klara av och se det som sin absolut främsta uppgift att rejält
            och kraftfullt minska arbetslösheten. Och varför skulle man tro
            att nuvarande regering som inte gjort detta under fyra år skulle
            kunna genomgå en nödvändig förvandling?
          </note>
          <note>
            Fru talman! Sverige måste bort från vanföreställningen att när
            situationen förbättras för näringslivet och för företagsamheten
            försämras den för arbetstagare. Småföretagaren måste på något
            sätt politiskt adlas, dvs. känna sig betrodd och hedrad och ses
            som framtidsräddare.
          </note>
          <note>
            Det är inte politiker som skaffar jobb, med det är politikers
            oavvisliga uppgift att skaffa fram de bästa tänkbara förutsättningar
            för att jobb skall kunna skapas. Det är då förutsättningarna för
            värdig vård, fungerade skola och ett socialt välfärdssystem kan
            existera i det långa loppet och i praktiken.
          </note>
          <note>
            Fru talman! Runt om i Sveriges kommuner och också här i riksdagen
            har vi kristdemokrater gång på gång uttalat som ett av våra hetaste
            önskemål, för att nu inte säga krav, att våra äldre skall få uppleva
            trygghet och omtanke, den bästa tänkbara vård och en självklar
            delaktighet och respekt. Vi har presenterat vad vi kallar en värdighetsgaranti.
            Jag skall enbart erinra om en del av punkterna i den.
          </note>
          <note>
            Det skall finnas en läkare knuten till varje sjukhem eller särskilt
            boende och till varje hemsjukvårdspatient, en läkare som är specialiserad
            på åldrandets sjukdomar och problem och som regelbundet besöker
            och träffar patienterna.
          </note>
          <note>
            Det skall vara en självklarhet att sjukhemsplatsen ligger i den
            kommundel där vederbörande tidigare bott.
          </note>
          <note>
            Det skall finnas så mycket personal att varje patient får känna
            sig ompysslad, observerad och personligt tilltalad några minuter
            varje förmiddag och varje eftermiddag.
          </note>
          <note>
            Det skall finnas tillräckligt med personal så att alla patienter
            som så orkar hjälps upp ur sina bäddar i rimlig tid och dessutom
            får komma ut i andra miljöer än det egna rummet.
          </note>
          <note>
            Jag tror att ingen anser att detta är orimliga krav.
          </note>
          <note>
            Men vi är oärliga om vi påstår att allt står väl till i kommunerna.
            Låt oss få slut på det där självberömmet som blåses upp runt om
            i landet, att så fort man påtalar att det fordras förbättringar
            skall de politiskt ansvariga stå upp och tala om: Här står allt
            väl till! Det gör det inte!
          </note>
          <note>
            Fru talman! Fredagen den 5 juni läste jag en artikel i DN som
            fastnade alldeles speciellt. Rubriken var
          </note>
          <note>
            Hämmad av fri uppfostran. Det är Skå-Gustavs son,
          </note>
          <note>
            Staffan Lamm som säger: Pappa hade aldrig tid. I
          </note>
          <note>
            slutet av den synnerligen läsvärda artikeln står det:
          </note>
          <note>
            Det bästa en förälder kan ge sitt barn är sin tid.
          </note>
          <note>
            Just det. Under en mandatperiod producerar vi politiker mängder
            av tal, artiklar och rapporter. Så också vi kristdemokrater förstås.
            En av de rapporter vi publicerat har rubriken: Mer tid för barnen.
            Jag tror att det är en av de allra viktigaste paroller vi i Sverige
            kan samlas omkring. Mer tid för barnen!
          </note>
          <note>
            Jag vet sedan decennier tillbaka att så fort vi nämner ordet
            vårdnadsbidrag dras de mest märkliga motargument fram. Vad det
            handlar om är en mer-tid-förbarnen-reform. Och knappast något,
            det är jag övertygad om, kan vara mer ekonomiskt kontraproduktivt
            än att sätta sig på tvären för en sådan möjlighet.
          </note>
          <note>
            Det finns inga perfekta miljöer, det existerar inga felfria personer,
            men det gör ont i en att läsa vad Skå-
          </note>
          <note>
            Gustav Jonssons son yttrar i DN: Jag fick en så fri uppfostran
            att jag blev motsatsen till fri. Jag visste aldrig var gränserna
            gick, så jag blev ängslig och sluten i stället.
          </note>
          <note>
            Någon poet har uttryckt det så här: Att vara utan väggar är inte
            frihet, det är hemlöshet.
          </note>
          <note>
            Fru talman! Det är detta etik handlar om, att våga resonera om
            gränser, att våga tillstå att det inte existerar frihet där det
            saknas gränser. Bristen på respekt för rättssamhället breder ut
            sig. Det ser vi. Vi får oss till del förfärande siffror om hur
            människor fångas i den svarta ekonomin. Om hur rotlöshet och trolöshet
            i mänskliga relationer blir allt vanligare. Om hur respekten för
            människovärdet avtar. Inget parti har monopol på något, men jag
            tror att det allt oftare behöver sägas att det inte är till förfång
            för barn och vuxna när respekten för etiska värderingar tilltar.
          </note>
          <note>
            Tvärtom, det gör livet lättare att leva, och det skapar frihet!
          </note>
          <note>
            Fru talman! Ibland har jag erinrat mig den där berättelsen som
            spindeln som satt och betraktade det nät han spunnit. Och han
            var imponerad av sitt verk. Men så ser han den där tråden som
            liksom inte är en av de många symmetriska trådarna i själva nätet,
            och han bestämmer sig för att klippa av den. Men när han gör det
            faller hela nätet samman.
          </note>
          <note>
            Det finns mycket i vårt svenska välfärdsnät som vi har anledning
            att vara tacksamma över, men låt oss för all del inte glömma vilka
            värden som håller välfärden uppe.
          </note>
          <note>
            Vi kristdemokrater vill få till stånd något som vi kallar Värdekommission.
            Ett forum för samtal och resonemang om etiska spörsmål och om
            vad som verkligen är värdefullt vid sidan av det som kan mätas
            i kronor och ören. Jag hade inte väntat mig något särskilt positivt
            bemötande av förslaget. Politiska partier och vi alla lever ju
            gärna kvar i föreställningen att människan blir lycklig, trygg
            och harmonisk om vi blott och bart kan öka konsumtionsnivåerna.
            Och visst, de behöver öka för vissa grupper. Men, fru talman,
            det hjälper inte en människa om hon vinner hela världen men förlorar
            sig själv.
          </note>
          <note>
            (Applåder)
          </note>
          <note>
            I detta anförande instämde Inger Davidson, Mats
          </note>
          <note>
            Odell, Dan Ericsson, Göran Hägglund, Tuve Skånberg, Åke Carnerö,
            Holger Gustafsson, Fanny Rizell,
          </note>
          <note>
            Rose-Marie Frebran och Ulf Björklund (alla kd).
          </note>
          <note type="speaker">
            Anf. 42 BIRGER SCHLAUG (mp) replik:
          </note>
          <note>
            Fru talman! Jag har inte många minuter kvar, men jag vill ändå
            ställa en fråga.
          </note>
          <note>
            Alf Svensson talade mycket bra och vackert om vikten av att man
            skall kunna ha mer tid för sina barn.
          </note>
          <note>
            Det är ju väldigt viktigt. Innebär det att Kristdemokraterna
            kan se över arbetstiden, så att normalarbetstiden kanske skall
            sänkas från 40 till 35 timmar eller något sådant?
          </note>
          <note>
            Många kvinnoorganisationer och många småbarnsföräldrar vill ju
            egentligen arbeta sex timmar.
          </note>
          <note>
            Vore det inte läge att sänka arbetstiden? Även vi föräldrar till
            barn som är litet större, 11-14 år, behöver mer tid hemma.
          </note>
          <note type="speaker">
            Anf. 43 ALF SVENSSON (kd) replik:
          </note>
          <note>
            Fru talman! Jag har alltid tyckt, och tycker fortsättningsvis,
            att folk skall ha rätt att arbeta så mycket de själva vill. De
            skall kunna göra den bedömningen.
          </note>
          <note>
            Det är väldigt lätt att stå här och säga: Skall vi inte sänka
            arbetstiden för alla människor? Men frågan är vem som skall betala
            det.
          </note>
          <note>
            Vi kan se att vi nu har en arbetslöshet så omfattande att vi
            får kosta på den 150 miljarder kronor. Det problemet löser vi
            inte genom att dela upp den mängd arbete vi har i mindre delar,
            utan det löser vi genom att få fler i arbete. Då får vi mer resurser
            så att vi kan hjälpa folk att få kortare arbetstider.
          </note>
          <note type="speaker">
            Anf. 44 BIRGER SCHLAUG (mp) replik:
          </note>
          <note>
            Fru talman! Det var just det jag var ute efter - att fler människor
            skulle få jobb. Tanken med sänkt arbetstid är ju att man skall
            dela på jobben. Jag förstod faktiskt inte Alf Svenssons resonemang.
            Sänker man arbetstiden delar man mer på jobben och fler människor
            får jobb. Alf Svensson sade själv att arbetslösheten kostar mycket
            - ungefär 150 miljarder. Att sänka arbetstiden kostar ingenting.
            Det är att dela på tiden i stället för på pengarna. Samtidigt
            ökar livskvaliteten högst avsevärt.
          </note>
          <note type="speaker">
            Anf. 45 ALF SVENSSON (kd) replik:
          </note>
          <note>
            Fru talman! Jag vet inte om det går att pedagogiskt förklara
            detta för Birger Schlaug. Han vill inte sätta sig in i det.
          </note>
          <note>
            Om man har en brödkaka av en viss storlek och delar den i 10
            delar eller i 20 delar blir brödkakan inte större om man delar
            den i 20 delar än den var när man delade den i 10 delar. Detta
            är nästan något som man kan kalla för ett axiom, fru talman.
          </note>
          <note>
            Om nu arbetslösheten kostar 150 miljarder kronor, vilket ju påstås
            och vilket ingen motsäger, så är det den kostnaden som vi skall
            åt genom att få människor i arbete och genom att baka en större
            brödkaka. Då har vi råd att införa något så klokt som vårdnadsbidraget.
            Det har vi för övrigt dessförinnan också, eftersom det betalar
            sig självt.
          </note>
          <note>
            (Applåder)
          </note>
          <note>
            Anf. 46 Statsminister GÖRAN
          </note>
          <note type="speaker">
            PERSSON (s):
          </note>
          <note>
            Fru talman! Jag vill börja med att rikta ett tack till riksdagen
            för ett gott samarbete under mandatperioden. Men också ett tack
            för de beslut ni har orkat fatta. Ingen riksdag före er i modern
            tid har fattat svårare beslut. Ingen riksdag i en tidigare situation
            har haft ett sådant utgångsläge som ni hade 1994. Ni fick inte
            misslyckas. Det fanns inget utrymme för att göra fel i de grundläggande
            statsfinansiella frågorna.
          </note>
          <note>
            Ingvar Carlsson sade de här sakerna i sin första regeringsförklaring.
            Han sade också att vad landet behövde var en handlingskraftig
            regering som sökte samarbete i riksdagen. Om vi har levt upp till
            det skall inte jag bedöma. Det får andra göra. Men vår strävan
            har varit att fatta de svåra besluten, och inte väja för dem,
            och att göra det i brett samförstånd - gärna över blockgränsen.
          </note>
          <note>
            I slutet av mandatperioden kan var och en läsa av resultaten.
            Inte minst tror jag att svenska folket kan bedöma vad som har
            inträffat. Svenska folket kanske inte kommer ihåg hur det var
            1994. Vi gör det ju - vi som var med då. Vi kommer ihåg stämningsläget.
          </note>
          <note>
            Jag gick igenom en månads tidningar från juni
          </note>
          <note>
            1994 innan den här debatten. Varenda dag talades det om det totala
            sönderfallet i den sittande regeringen, om oförmågan att hantera
            besluten och om räntekaos som kröntes av att ett stort svenskt
            finansinstitut vägrade köpa svenska statspapper. Räntorna gick
            i höjden. Detta med räntor kan vara teoretiskt för många.
          </note>
          <note>
            Men för er som har lån - och det är en egenhet ni delar med 2
            ½ miljon svenskar som har lån över
          </note>
          <note>
            50 000 kr - har de fallande räntorna betytt mer pengar i plånboken
            för annat som ni tycker är viktigare än att betala höga räntor
            därför att ni hade en misslyckad regering som inte orkade ta ansvar.
            För ett lån på
          </note>
          <note>
            500 000 kr har politiken betytt att man har nästan
          </note>
          <note>
            2 000 kr mer i månaden kvar att röra sig med.
          </note>
          <note>
            Detta är ingenting som vi inte kan få tillbaka. Vi skall inte
            tro att vi på något sätt har lämnat det bakom oss. Fortfarande
            är vi känsliga och fortfarande har vi stora bekymmer som vi behöver
            se upp med. Vi är inte så starka att vi nu kan lova ut jättelika
            skattesänkningar och dessutom stora utgiftsökningar utan att det
            kommer att straffa sig med att räntorna börjar klättra igen. Då
            får vi konkurserna i småföretagen, då får vi vanligt folk som
            får lämna sin bostadsrätt eller sitt radhus och då får vi en växande
            arbetslöshet - allt det som vi nu har tagit oss ur under dessa
            fyra år. Ni här i riksdagen har mer än några andra medverkat till
            att dessa beslut blivit möjliga att fatta.
          </note>
          <note>
            Det är naturligtvis svenska folket som har burit bördorna. Jag
            delar helt och fullt LO:s affischkampanj under våren. Där berättar
            en ensamstående mamma hur hon drabbades av politiken. Den var
            tung och svår för henne. Barnfamiljen eller den arbetslöse fick
            också ta sitt. För oss var det viktigt att fördela bördorna så
            rättvist som möjligt. Det blev kanske inte rätt i alla delar.
            Den kritiken skall riktas mot oss - ja. Men vi vände utvecklingen
            och vi fick till stånd det skifte i ekonomin som är nödvändigt
            för att pressa tillbaka arbetslösheten. Nu kommer också resultaten
            på arbetslöshetens område.
          </note>
          <note>
            Jag blir litet förvånad när jag hör upplägget på dagens debatt
            från de tre partierna i högeralliansen. Det upplägget går helt
            och hållet ut på att vi fortfarande har en växande arbetslöshet
            och inte en fallande. Det ni inte har märkt har svenska hushåll
            märkt. Svenska hushåll är klart optimistiska om framtiden och
            om möjligheterna att fortsätta att pressa tillbaka arbetslösheten.
            Men låt mig säga att vi då inte en gång till får halka tillbaka
            i ett oansvarigt beteende omkring statsfinanserna.
          </note>
          <note>
            Skattesänkningar är alltid populärt. Det går alltid att lova
            ut skattesänkningar om man inte skall ta ansvar för ekonomin.
            Jag har ingenting emot att sänka skatten, tvärtom. Men jag vet
            av mycket bitter erfarenhet att om man sänker skatteinkomsterna
            skall man också ha kraften att sänka utgifterna. Att sänka utgifterna
            är svårare i politiken än att lova ut skattesänkningar.
          </note>
          <note>
            När vi nu hör de vackra talen om stora skattesänkningar är det
            i dag upplagt så att det kombineras med att man samtidigt lovar
            mer resurser till skolan, vården och omsorgen. Vi har sett det
            en gång förut.
          </note>
          <note>
            Det slutade i statsfinansiellt moras. Vi socialdemokrater kommer
            inte att lova att sänka några skatter förrän vi vet att det fungerar
            i vården, skolan och omsorgen och att pensionärerna har fått de
            pengar vi har lovat att de skall få. Om vi sedan har pengar över
            sänker vi gärna skatterna på ett sådant sätt att det blir rättvist.
          </note>
          <note>
            Det skall inte bli mest åt dem som har högst inkomster utan åt
            dem som har vanliga inkomster. Men vi har inte de pengarna. Vi
            förfogar inte över de pengarna ännu. De finns i kalkylernas värld.
          </note>
          <note>
            Det vi ser framför oss, det som är realt och riktigt, är bristerna
            i vården. Ingen av oss vill ha köer. Vi vill att människor skall
            kunna opereras snabbt. Ibland är köerna ett uttryck för att bristerna
            är av det slaget att man inte får fram läkare eller specialister.
            Men de är också ofta ett uttryck för att det saknas tillräckligt
            många anställda eller för att man inte kan ta emot dem som man
            skulle kunna operera just därför att man saknar resurser. Det
            behövs mer pengar för att få bort vårdköerna.
          </note>
          <note>
            Vi vill inte ha människor i äldreomsorgen som behandlas så att
            vi alla upprörs över det. Vi vet att äldreomsorgen i Sverige i
            grunden är bra. Men det kommer för många signaler om problem och
            bekymmer för att vi skall kunna luta oss tillbaka och säga att
            vi har gett de resurser som behövs till vården av gamla.
          </note>
          <note>
            Det har vi inte. De behöver mer insatser. De kvinnor som arbetar
            i den verksamheten, för det är i huvudsak kvinnor, skall också
            känna att de får vettiga arbetsscheman. De skall slippa gå på
            rullande vikariat och ha deltidsanställningar som de inte har
            önskat. De skall också ha bra arbetsvillkor. För det kan krävas
            mer resurser och mer pengar. Då får jag, Carl Bildt och andra
            avstå från skattesänkningar och i stället se till att pengarna
            går till att ge dessa grupper en vettig tillvaro.
          </note>
          <note>
            Jag tycker inte att jag som socialdemokrat på något sätt kan
            känna mig till freds med att barn lämnar grundskolan utan att
            ha riktiga kunskaper och färdigheter. Man skall kunna läsa, räkna
            och skriva. Man skall också kunna delta i en grupp tillsammans
            med andra och ha en social förmåga. Det blir inte bättre för de
            barnen om vi lovar ut jättelika skattesänkningar åt kapitalägare,
            aktieinnehavare och allt det som står på högeralliansens önskelista.
            De här barnen behöver en vuxen till i klassrummet - kanske en
            talpedagog, en skolsköterska, en kurator eller en speciallärare.
          </note>
          <note>
            Alla dessa fick vi säga farväl till under de tuffa åren på 90-talet
            därför att vi inte längre kunde ha dem på kredit. Vi kunde inte
            låna till deras löner.
          </note>
          <note>
            Men när vi nu har egna pengar, låt oss då använda dessa egna
            pengar för att se till att barnen i skolan får en sådan undervisning
            och ett sådant bemötande att de känner stolthet över det. Vi lägger
            hellre pengarna där än i skattesänkningar för dem som redan har.
          </note>
          <note>
            Det är den här kritiken av den gemensamma sektorn som vi socialdemokrater
            och många andra här i kammaren, det vet jag, tar så oerhört allvarligt
            på. Om vi inte klarar en god kvalitet i den gemensamma sektorn
            klarar vi inte heller uppslutningen omkring verksamheten. Då kommer
            snart de som har det bättre ställt och säger att de vill betala
            för sina barn i en privat verksamhet och att de tycker att ett
            sådant alternativ skall utvecklas i stället. Dessa stämningar
            och tendenser fanns i början av 90-talet. När alternativet väl
            är uppbyggt, eftersom kvaliteten är så dålig i den gemensamma
            verksamheten därför att resurserna saknas, kommer nästa krav:
            Jag vill betala lägre skatt eftersom jag ändå betalar avgifter
            för mina barn i ett privat system.
          </note>
          <note>
            Om vi inte håller kvaliteten uppe bryter det sönder den gemensamma
            sektorn. Att hålla upp kvaliteten i den gemensamma sektorn är
            att ge personalen bra betalt och att se till så att vi har tillräckligt
            mycket personal i gemensam sektor. Efter fyra år av hårt slit
            med statsfinanserna är min erfarenhet den att man inte får resurser
            till detta om man samtidigt lovar att dela ut statens inkomster
            i form av skattesänkningar. Man måste orka och våga se sambandet.
          </note>
          <note>
            Jag är också stolt över att vi under den här mandatperioden har
            lyckats hålla ihop Sverige. Många länder i Europa har ju splittrats.
            Starka högerextremistiska partier har brutit fram. Rasism och
            främlingsfientlighet har blivit en punkt på den politiska dagordningen.
            Någonting sådant har vi inte sett i
          </note>
          <note>
            Sverige. Vi har hållit emot, vi har stått upp och vi har hjälpts
            åt. Det är jag stolt över.
          </note>
          <note>
            När vi nu går framåt har vi skaffat oss en ny form av frihet.
            Vi kan välja igen vad vi skall satsa på och vad vi vill göra.
          </note>
          <note>
            Jag är glad för att regeringsalternativet presenterade sitt program
            häromdagen i en morgontidning. Jag är glad för det. Det visar
            hur alternativet ser ut. Den högerallians som där kliver fram
            presenterar ett märkligt torftigt program. Det är kallt och hårt.
          </note>
          <note>
            Där finns naturligtvis skattesänkningar, mest åt dem som redan
            har mest. Där finns visionerna om F-
          </note>
          <note>
            skattesedel åt så många som möjligt. Där finns de lockande tankarna
            om att sälja ut Telia och privatisera. Där finns det som stimulerar
            i Högerns värld, nämligen att bevara kärnkraften. Det är ett märkligt
            dokument med sju punkter som alla är inriktade på det hårda och
            kalla.
          </note>
          <note>
            Vi har ju upplevt en vår i Sverige där ett parti mer än något
            annat har ansträngt sig till det yttersta för att föra upp vård,
            skola och omsorg på dagordningen genom en kritik av regeringen.
            Det har ju varit Folkpartiet. Jag sätter värde på deras ansträngningar.
            Det är bra att det debatteras. Vi har haft återkommande debatter
            i kammaren om vården, skolan, omsorgen och bristen på kvaliteten.
            Några månader senare formuleras det ett regeringsprogram för en
            högerallians, och Folkpartiet får inte ens in en punkt om vården,
            skolan och omsorgen. De kallar sig själv garanten för den sociala
            tryggheten i en högerledd regering. Jag tror att kommentarer är
            överflödiga.
          </note>
          <note>
            Å andra sidan skall det sägas att i denna högerallians programförklaring
            finns också ett annat inslag som är nytt och som jag berörde i
            mitt januarianförande, nämligen högerns blygsel över sin egen
            politik.
          </note>
          <note>
            Skattesänkningarna är tydliga. Men när vi kommer till den andra
            sidan, att det kommer att resultera i nedskärningar i gemensam
            sektor, är man inte tydlig.
          </note>
          <note>
            Då kan det t.o.m. låta som det gjorde nyss här i talarstolen,
            nämligen att man i själva verket genom att sänka skatten och beröva
            kommuner och landsting inkomster vill satsa mer på skola, vård
            och omsorg.
          </note>
          <note>
            Det är inte en ofantlig sektor längre, och heller ingen välfärdsnarkomani,
            vilket ju har varit högerns kritik av den gemensamma sektorn.
            Nu nöjer man sig med att attackera inkomstsidan, men det andra
            talar man inte om.
          </note>
          <note>
            Varför så blyga, Carl Bildt? Berätta vad ni tycker om gemensam
            sektor! Berätta hur ni alltid har motsatt er utbyggnaden av dessa
            gemensamma anordningar!
          </note>
          <note>
            Berätta om den ideologiska strid som har stått mellan den svenska
            högern och socialdemokratin, där vi förut har kunnat räkna mittenpartierna
            till dem som har värnat välfärdspolitiken. Berätta om detta! Var
            inte så blyg, Carl Bildt!
          </note>
          <note>
            Eller ta den andra delen i politiken: det stora Europaengagemanget.
            Det var ju för att han skulle komma hem till Sverige och ta ledningen
            som de borgerliga krafterna längtade efter Bildt. Visserligen
            var Moderaterna, högern, stora på Tobissons tid, men det skulle
            bli bättre med Bildt. Nu visar det sig att ni kanske aldrig blir
            så stora igen som ni var på Tobissons tid. Men det var ju Europafrågorna
            som Bildt brann för. Så ser man då detta manifest från högeralliansen.
            Var finns frågan om ERM-medlemskapet,
          </note>
          <note>
            Bildt? Vill ni bli medlemmar i ERM? Tänker ni se till att ansöka
            om ett medlemskap i ERM om ni får bilda regering?
          </note>
          <note>
            Det här gäller för den närmaste tiden, sade ni i en debatt häromdagen
            apropå manifestet. Senare var det de närmaste två åren. Är alliansens
            program ett sätt att söka medlemskap i ERM, eller har ni släppt
            det? Vad blir i så fall kvar av ledarskapet? Jag tänker på dessa
            fantastiska deklarationer som trumpetades ut med kritik inte minst
            mot mig och min person, min oförmåga att leda EMU-diskussionen.
            Vi har valt en linje där vi ville vänta, föra en ordentlig folklig
            debatt, skaffa oss kunskap och reflektera. Folkpartiet ville snubbla
            in på en gång, och Moderaterna hade samma position. Nu nämner
            man det inte ens. Nu reducerar man EMU-frågan till en fråga om
            hur euro skall bokföras i de svenska företagen. Ledarskap var
            uttrycket,
          </note>
          <note>
            Carl Bildt!
          </note>
          <note>
            Gå upp här i talarstolen! Stå för er politik! Var inte blyga!
            Berätta vad ni tycker om gemensam sektor! Berätta vad ni tycker
            när det gäller EMU! Ni skall ju ta in Sverige där så snabbt som
            möjligt.
          </note>
          <note>
            Det är inte utan att de som har författat högeralliansens program
            har gjort valrörelsen en väldig tjänst.
          </note>
          <note>
            Men jag är inte så säker på att det går att samla en folkmajoritet
            omkring detta program - kärnkraften, privatiseringarna, eurobokföringen,
            skattesänkningarna för de bäst ställda och F-skattesedeln. Kanske
            kan man samla en höger omkring detta, men inte ett helt folk.
          </note>
          <note>
            Sveriges folk kommer att kräva mer. Social omtanke, miljöengagemang,
            moral, etik, kultur, allt som gör livet värt att leva, allt som
            gör livet mänskligt, djupt och rikt - av detta finns ingenting
            i högeralliansens program.
          </note>
          <note>
            Vi kommer i valrörelsen att begära mandat för att ta Sverige
            tillbaka till full sysselsättning. Vi kommer att begära mandat
            för att undanröja de orättvisor som finns i Sverige. Det finns
            all anledning att instämma i kritiken av fördelningspolitiken.
            Det finns det all anledning att göra. Men alternativet, att inte
            orka ta de svåra besluten, hade varit värre. Det tror jag att
            folk begriper. Vi vill fortsätta att utveckla det ekologiskt hållbara
            samhället. Vi vill se till att Sveriges stämma är hög och klar
            i den europeiska gemenskapen. Framför allt skall vi se till att
            våra vänner och grannar runt
          </note>
          <note>
            Östersjön snart finns i samma gemenskap som vi.
          </note>
          <note>
            Det är detta som ligger framför. Vi har möjlighet att välja igen
            - inte därför att någon har skänkt oss den möjligheten, utan därför
            att ni med era beslut och svenska folket med sina uppoffringar
            har gett oss den kraften. Nu skall vi välja vilket Sverige vi
            vill ha. Vi skall inte låtsas som om vi nu har alla möjligheter
            öppna. Vi skall heller inte tro att vi är så starka att vi kan
            börja slarva igen. Vi skall inte spela bort de möjligheter som
            vi nu har skaffat oss. Sverige är värt en regering, också i fortsättningen,
            som förmår att kombinera ekonomiskt ansvarstagande med social
            hänsyn.
          </note>
          <note>
            Tack!
          </note>
          <note>
            (Applåder)
          </note>
          <note type="speaker">
            Anf. 47 CARL BILDT (m) replik:
          </note>
          <note>
            Fru talman! Statsministern var inte här när vi, samtliga partiledare
            utom statsministern, diskuterade situationen i den svenska vården.
            När han nu återkommer till denna fråga visar det att han inte
            riktigt har lyssnat på den debatt som vi då förde. Det vi då visade
            när det gäller vården var att vi under vår period hade lägre skatt
            och kortare köer. Socialdemokratisk politik ville kanske inte
            de längre vårdköerna, men socialdemokratisk politik har gett oss
            längre och längre köer i vården och mer av lidande. Det är Solnaeffekten:
            högre skatt och sämre service.
          </note>
          <note>
            Olof Johansson jämförde ekonomiskt situationen
          </note>
          <note>
            1994, när vi hade en uppgång, med situationen nu.
          </note>
          <note>
            Han konstaterade att sedan dess har räntorna blivit lägre - det
            är rätt - och aktiekurserna högre - det är rätt - men antalet
            företagare är mindre och de nya jobben har inte blivit fler. Det
            är färre jobb i Sverige i dag än när socialdemokraterna tog över
            - det är Göran Perssons och socialdemokratins misslyckande med
            jobben. Detta kostar i de offentliga budgetarna
          </note>
          <note>
            150 miljarder kronor.
          </note>
          <note>
            Där vill jag spara. Jag vill med en politik för jobb se till
            att vi inte tvingas betala dessa gigantiska summor i hög skatt
            för att finansiera en hög arbetslöshet.
          </note>
          <note>
            Det kräver ett program för jobb. Det var det vi lade fram häromdagen,
            ingenting annat. Det var jobben vi fokuserade på. Statsministern
            är glad för att det programmet kom, och jag förstår det. Socialdemokratin
            har ju inte lyckats producera någonting. Detta är det enda program
            för nya jobb och ny tillväxt som hitintills har presenterats i
            denna valdebatt. Det innebär bl.a. att vi sänker skatten, och
            det måste vi göra. Det är ansvarslöst att på det sätt som Göran
            Persson, Erik
          </note>
          <note>
            Åsbrink och statsrådet Östros gör rida spärr mot varje form av
            skattesänkning för alla.
          </note>
          <note>
            I dag är det tydligt att socialdemokratin står tilltagande isolerad
            i skattepolitiken och därmed tilltagande isolerad i jobbpolitiken
            i Sveriges riksdag. Metallordföranden Göran Johnsson håller inte
            med Moderaterna om mycket, vilket han säkert är beredd att erkänna,
            men han sade häromdagen: "En bra offentlig sektor avgörs inte
            bara av ett högt skattetryck. Det avgörande är att skatteunderlaget
            kan växa. Och alltför höga skatter hämmar tillväxten."
          </note>
          <note>
            Inger Ohlsson, ordförande i TCO, spädde på:
          </note>
          <note>
            "Det går inte att förneka att den höga skatten på arbete slagit
            ut arbetstillfällen och förhindrat tillkomsten av nya jobb, med
            andra ord bidragit till att skapa arbetslöshet."
          </note>
          <note>
            Göran Perssons företrädare Ingvar Carlsson sade inför valet för
            fyra år sedan så här: Socialdemokraterna kommer inte att chockhöja
            skatten, därför att det kommer inte att ge några nya jobb. Sedan
            dess vet vi att skatten har höjts på snart sagt allting och alldeles
            definitivt på alla. Men jobben är inte fler i dag, de är färre.
            Därför vill jag fråga: Är socialdemokratin beredd att sänka skatten
            på arbete, att sänka skatten inte bara för vissa, en miljardär
            där, en rökare här eller villaägarna, efter att en demonstration
            har skrämt upp de socialdemokratiska partisekreterarna? Är ni
            beredda att under den kommande mandatperioden sänka skatten för
            alla? Ge besked om det i dag! Utan sänkt skatt för alla kommer
            vi att vara låsta i ett misslyckande med jobben. Är vi låsta i
            ett misslyckande med jobben får vi inte heller pengar till välfärden,
            till pappa och mamma, till skolan eller vården. Arbetslösheten
            tynger alla.
          </note>
          <note>
            (Applåder)
          </note>
          <note>
            Anf. 48 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Carl Bildt har prövat den politiken.
          </note>
          <note>
            Han fick chansen att regera landet 1991-1994. Då sänkte man skatter.
            Då avstod man från att spara i vården.
          </note>
          <note>
            Man drog på sig jättelika underskott, och vi tappade 440 000
            jobb. Nu plötsligt skall samma politik ge 300 000 nya jobb. Jag
            vet inte vad Rellingen sade, men det ligger nära till hands att
            upprepa.
          </note>
          <note>
            När ni nu slår er för bröstet och hävdar att ni skulle besitta
            någon slags ekonomisk klokskap som inte förut är prövad är det
            inte sant. Exakt den här politiken har körts en gång. Rätta mig
            om jag har fel, är det en annan politik som skall prövas nu än
            den ni stod för 1991-1994? Då var det också skattesänkningar som
            skulle få snurr på det hela. Dynamiska effekter skulle ge jättelika
            inkomster, och man skulle inte behöva ta ansvar för utgiftssidan.
            Det skulle lösa sig av sig självt i högerns värld.
          </note>
          <note>
            Vi vet också att ni införde en vårdgaranti. Den införde ni genom
            att tillföra 1 ½ miljard extra till vården under 1994, eller om
            det var 1993. Visst gick det att hålla låga skatter och göra den
            saken om man lånade till utgifterna. Det var vad ni gjorde. 240
            miljarder kronor var det underskott ni lämnade efter er.
          </note>
          <note>
            Då går det inte att säga att man har infört en social reform.
            Alf Svenssons vårdnadsbidrag var på kredit.
          </note>
          <note>
            Bengt Westerbergs storslagna handikappreformer var på kredit.
            Den vårdgaranti som Carl Bildt talar om var också på kredit eller,
            om man skall uttrycka det annorlunda, var fjärde polis lånade
            vi till, var fjärde lärare lånade vi till, var fjärde sjuksköterska,
            var fjärde läkare. Så såg det ut. Det var därför att man sänkte
            skatter men inte orkade ge sig på utgiftssidan.
          </note>
          <note>
            Här kan man stå och briljera om än det ena, än det andra. Allt
            annat lika är det klart att det kan ha positiva effekter om man
            sänker skatten. Men om skattesänkningen resulterar i högre räntor,
            fallande krona och förlorat förtroende utomlands är allting fördärvat.
          </note>
          <note>
            Det vet Göran Johnsson. Det vet Inger Ohlsson. Men också här
            känns det på något sätt litet rörande att följa
          </note>
          <note>
            Carl Bildt. Det är de här människorna som nu är vittnena i högerns
            värld. Metalls ordförande, TCO:s ordförande, som har gjort sina
            piruetter på vänsterkanten, är nu högerns sanningsvittnen. Han
            nämner inte avreglering, inte privatisering. Han nämner inte
          </note>
          <note>
            Balladur, Dan Quayle, Major, Thatcher och de andra som han umgicks
            med en gång i tiden, utan arbetarrörelsens företrädare.
          </note>
          <note>
            En sak är säker, Göran Johnsson och Metall vet vilket alternativ
            de kommer att stödja i det kommande valet. Det blir ett alternativ
            som vilar på den fasta inställningen att det skall vara ordning
            och reda i vår ekonomi, därför att så många människor är beroende
            av att den offentliga sektorn fungerar. Vi kan inte svika alla
            dem genom att lova runt och sedan hålla tunt. Vi sänker inga skatter
            förrän vi vet att det fungerar i vård, skola och omsorg. De 2
            ½ miljon pensionärer som har fått löfte om höjd pension skall
            också veta att de har fått de höjningarna innan vi börjar lova
            ut skattesänkningar. Vi rider spärr, Carl Bildt, mot lättsinne
            och mot den typ av dumdryg högerpolitik som en gång i tiden ledde
            oss ut i ett statsfinansiellt moras.
          </note>
          <note>
            Dit skall vi inte igen.
          </note>
          <note>
            (Applåder)
          </note>
          <note type="speaker">
            Anf. 49 CARL BILDT (m) replik:
          </note>
          <note>
            Fru talman! Jag skall inte ge mig in på en diskussion om huruvida
            människor som vill ha sänkt skatt på arbete är vare sig dumma
            eller dryga. Jag tycker att vi skall diskutera litet mer i sak.
          </note>
          <note>
            Statsministern sade att socialdemokratin rider spärr. Det tror
            jag däremot är alldeles korrekt. Är det någonting som socialdemokratin
            gör så rider man spärr mot förändring och förnyelse på nästan
            varje område. Just nu rider man spärr mot varje krav på sänkt
            skatt på arbete för alla.
          </note>
          <note>
            Det kan vara att rida spärr mot Metall. Jag vet inte om de uppfyller
            kraven på att vara dumdryga. Det kan vara att rida spärr mot kraven
            från TCO. Jag vet inte om de uppfyller kraven på att vara dumdryga.
            Det kan vara att rida spärr mot kraven från treklövern. Vi uppfyller
            alldeles säkert statsministerns krav på att vara dumdryga, men
            rider spärr det gör man.
          </note>
          <note>
            Det är detta som har konstituerat misslyckandet med jobben. Statsministern
            återkommer gång på gång, och han har mycket talartid kvar, men
            han tar inte upp det faktum att det viktigaste ni lovade för fyra
            år sedan var att ge jobb. Och det ni inte har gjort är att ge
            jobb. Det är färre företagare och det är inte fler jobb i Sverige
            i dag efter fyra år av socialdemokratisk regering. Detta måste
            med alla rimliga mått mätt - och i rimliga mått inkluderar jag
            inte minst socialdemokratiska mått - vara ett misslyckande.
          </note>
          <note>
            Jag skall inte igen citera dem jag citerade nyss, som sade att
            utan vilja att sänka skatten på förmåga och arbete kommer vi inte
            att få fler personer långsiktigt i arbete. Får vi inte fler personer
            i arbete klarar vi inte välfärden.
          </note>
          <note>
            Göran Persson kan tycka att det är illa att jag läser så många
            socialdemokrater, men jag betraktar faktiskt inte alla socialdemokrater
            som dumdryga. Det finns de som tycker väldigt viktiga saker där
            också. Låt mig citera Torbjörn Gustavsson, Folkbladet Östgöten
            i dag på morgonen: "Sverige kan skryta med att spela i den absoluta
            världstoppen i grenen högt skattetryck för låg- och medelinkomsttagare.
            Men trots det står rapporterna om brister inom skolan, omsorgen
            och vården som spön i backen."
          </note>
          <note>
            Låt mig tillägga att frågan om vårdgaranti främst inte var en
            fråga om pengar. Vi hade lägre skatt och kortare köer. Frågan
            om vårdgaranti är framför allt en fråga om monopol, som socialdemokrater
            och vänster alltid står för, dvs. socialister - om det ordet fortfarande
            kan användas i kammaren - eller valfrihet, som vi står för, som
            kortar köer.
          </note>
          <note>
            Torbjörn Gustavsson fortsätter: "Fortsätter socialdemokraterna
            att envist rida den ideologiska käpphäst som gnäggande deklarerar
            att höga skatter är ett måste om välfärden ska bevaras, då står
            vi snart inför en skatterevolt som kommer att kasta högskattepolitikerna
            ur sadeln." Inte dumdrygt, tycker jag, utan snarare klokt.
          </note>
          <note>
            Det program för flera jobb som vi har lagt fram är det enda program
            som hitintills har presenterats i denna valrörelse. Det är fler
            jobb i fler företag - inte färre. Det är genom att sänka skatten
            inte för vissa men för alla. Det är att underlätta företagandets
            villkor. Man skall inte ironisera över F-skattesedeln. Den ger
            jobb. Det är vårdgaranti för att korta köer. Det är en bättre
            skola genom ett fungerande betygssystem.
          </note>
          <note>
            Det är också att ta ledarskapet i Europa.
          </note>
          <note>
            Jag anser att statsministern och socialdemokratin svek långtidsansvaret
            för Sverige när Sveriges ställdes utanför möjligheten att delta
            med euron. Ines Uusmann har sagt att det medför att vi förlorar
            jobb. Jag vill att euroföretag så snabbt som möjligt skall kunna
            arbeta i Sverige, inte flytta till Finland - som de gör i dag.
            Jag vill att vi så snabbt som möjligt skall skapa förutsättningarna
            för att gå med. Vi får inte rida spärr mot alla krav på förändring.
            Vi måste se framåt. Den förmågan är dåligt utvecklad hos dagens
            socialdemokrati.
          </note>
          <note>
            Innan jag ger ordet till Göran Persson skall jag citera honom
            också. Socialdemokratin är beredd att diskutera framtiden, har
            Göran Persson sagt, men först efter valet. Jag tycker att det
            är bra att göra det före valet.
          </note>
          <note>
            (Applåder)
          </note>
          <note>
            Anf. 50 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Det är märkligt! Tror någon att Folkbladet Östgöten
            var sanningsvittnet när högern stod på toppen av sin ideologiska
            framgång? Jag sade i januari att högern har förlorat sitt självförtroende.
          </note>
          <note>
            Valet av sanningsvittne är en illustration till detta.
          </note>
          <note>
            Folkbladet Östgöten, Metalls ordförande, TCO:s ordförande, snart
            är Bertil Jonsson tillsammans med undertecknad någonting som kommer
            att åberopas av
          </note>
          <note>
            Moderaterna till stöd för deras politik. Det är märkligt.
          </note>
          <note>
            Jag pekar på att man blygs för sin politik. Det har denna bakgrund.
            Det kommer inte att gå att driva en valrörelse med krav på stora
            neddragningar i skola, vård och omsorg. Då måste man glida, som
            Bildt gjorde nyss, och antyda att det ger mer pengar att sänka
            skatterna.
          </note>
          <note>
            Jag kommer inte att gå ut i valrörelsen och säga att vi skall
            se till att Sverige går med i EMU. Om Carl
          </note>
          <note>
            Bildt vill driva EMU-frågan hårt och göra den till en valfråga,
            och säga att Carl Bildts regering skall föra
          </note>
          <note>
            Sverige in i EMU så snart som möjligt, helst den 1
          </note>
          <note>
            januari 1999, tror jag att det skulle vara möjligt att åstadkomma
            ett sådant beslut i Europa. Det är min bedömning. Men så gör inte
            högern. Man tror inte på sin förmåga. På samma sätt som man inte
            talar högt om offentlig sektor, på samma sätt mörkar man om den
            monetära unionen - visar brist på ledarskap.
          </note>
          <note>
            Sedan kommer man hela tiden tillbaka till sysselsättningen. För
            säkerhets skull har jag SCB:s siffror med mig. Jag kan konstatera
            att vi nu har den lägsta arbetslösheten sedan 1992. Vi har en
            uppgång i sysselsättningen jämfört med föregående år som också
            är aktningsvärd, drygt 40 000 personer.
          </note>
          <note>
            Men hela tiden säger ni i talarstolen att det är tvärtom. Varför?
            Jo, därför att er kampanj är uppbyggd på detta. Först var kampanjen
            uppbyggd på att vi inte skulle klara statsfinanserna. Sedan gjorde
            vi det. Sedan var kampanjen uppbyggd på att vi inte skulle få
            investeringar i Sverige. Sedan fick vi investeringar i Sverige.
            Sedan var kampanjen uppbyggd på att vi har världens sämsta offentliga
            sektor. Sedan visas motsatsen. Sedan var kampanjen uppbyggd på
            att vi inte skulle klara den öppna arbetslösheten. Den kommer
            vi att klara. Sedan byggde man upp kampanjen på att vi inte skulle
            klara sysselsättningen. Den kommer vi också att klara.
          </note>
          <note>
            Högern, företrädd av Carl Bildt, har ingen lätt valrörelse framför
            sig. Vi har lagt fram en politik som vi är stolta över. Det har
            inte varit lätt, men det har gett resultat. Det tänker vi fortsätta
            att slåss för - dvs.
          </note>
          <note>
            arbete, rättvisa och fred - också inför ett nytt sekel.
          </note>
          <note>
            Vad Moderaterna säger är en sak, och vad de menar är någonting
            annat. Så kan man läsa högeralliansens programförklaring.
          </note>
          <note>
            (Applåder)
          </note>
          <note type="speaker">
            Anf. 51 LARS LEIJONBORG (fp) replik:
          </note>
          <note>
            Fru talman! Göran Perssons anförande var mycket märkligt och
            avslöjande. Det var långt, men det innehöll bara en enda mening
            om detta vals huvudfråga, nämligen hur vi skall få fler jobb i
            landet. Göran Persson sade att "vi begär mandat för att gå till
            full sysselsättning". Det gjorde ni för fyra år sedan också. Var
            det någon av de siffror som jag nämnde om jobben som var felaktig?
            Göran Persson säger att han har
          </note>
          <note>
            SCB:s statistik från maj. Är det fel att påstå att sysselsättningen,
            både säsongsrensat eller icke säsongsrensat, är lägre i maj 1998
            än den var när ni tog över i oktober 1994?
          </note>
          <note>
            Skulle det inte vara hälsosamt för klimatet i den politiska debatten
            om ni kunde erkänna det som alla ser, nämligen att ni har misslyckats
            i fråga om jobben?
          </note>
          <note>
            Göran Persson sade också att "vi måste klara god kvalitet i den
            gemensamma sektorn". För fyra år sedan var det åtminstone hälften
            som hade förtroende för den svenska skolan. Nu visar Skolverkets
            egna mätningar att den siffran har sjunkit till en tredjedel.
          </note>
          <note>
            Vårdköerna växer. Det är verkligheten. Jag bad att
          </note>
          <note>
            Göran Persson skulle säga någonting av substans om hur situationen
            i skolan och vården kunde förbättras.
          </note>
          <note>
            Jag blev än en gång besviken. Försök att besvara frågorna. Nog
            har ni väl misslyckats med jobben?
          </note>
          <note>
            Finns det någonting konkret ni vill göra för att förbättra vården
            och skolan? Vilka tänker ni regera med efter valet?
          </note>
          <note>
            (Applåder)
          </note>
          <note>
            Anf. 52 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Jag tror att Lars Leijonborg själv gav svaret på
            sin fråga. Ni hörde hans formulering: Är det fel att påstå att
            vi har en lägre sysselsättning i maj
          </note>
          <note>
            1998 än i september 1994?
          </note>
          <note>
            Nej, det är inte fel att påstå det. Men varför jämföra maj med
            september, Lars Leijonborg? Vi skall väl jämföra maj med maj?
            Vi vet att i september finns en säsongsmässig kraftig uppgång
            i sysselsättningen.
          </note>
          <note>
            Om vi nu ligger före i sysselsättning i maj, och dessutom har
            en uppåtgående ekonomi, förstår jag inte det valpolitiskt kloka
            hos Folkpartiet att utmana oss i den frågan. I september kommer
            vi att kunna redovisa ännu bättre siffror. Så var det med den
            saken. Jag kan inte riktigt förstå varför man gör ett stort nummer
            av den typen av statistisk villa.
          </note>
          <note>
            Jag har sagt hur vi skall hantera situationen i vård, skola och
            omsorg. Vi bedömer att det behövs mer resurser. I övrigt har vi
            gått igenom resonemang om läroplaner, organisatoriska frågor,
            garantidiskussioner osv. Det är viktigt. Men om man inte i botten
            har vettiga resurser klarar man inte det här.
          </note>
          <note>
            Jag hade en försynt fråga i mitt anförande: Varför har inte Folkpartiet
            sett till att det i högeralliansens program finns en punkt om
            vården, skolan och omsorgen? Det här är ju oerhört produktivt.
            En bra skola driver sysselsättningen och driver tillväxten. En
            bra vård och omsorg driver tillväxten och skapar trygghet och
            tillförsikt. Varför finns det inte med, Lars Leijonborg? Har alla
            debatter som ni har begärt under våren bara varit grannlåt? Fanns
            det ingen mening från
          </note>
          <note>
            Folkpartiets sida? Varför säljs det ut, för att ni skall få skriva
            under en debattartikel ihop med Moderaterna, som har som bärande
            inslag stora skattesänkningar, privatiseringar och dessutom ett
            bibehållande av kärnkraften?
          </note>
          <note>
            Det skulle vara intressant att veta varför ni inte drev frågan
            om vård, skola och omsorg när ni för första gången mötte Moderaterna
            i en politisk förhandling. Det avslöjar en del av den styrka som
            ni kanske kommer att besitta om ni får regera tillsammans.
          </note>
          <note>
            (Applåder)
          </note>
          <note type="speaker">
            Anf. 53 LARS LEIJONBORG (fp) replik:
          </note>
          <note>
            Fru talman! Denna replik visar också hur totalt olika vi ser
            på den här frågan om jobben. Jag förstår inte det valpolitiskt
            kloka i att driva detta, säger Göran Persson. Men det är ju nödvändigt
            för vårt land!
          </note>
          <note>
            Sanningen är ju att mellan 12 och 13 %, om jag räknar in dem
            som är i kunskapslyftet, är utanför arbetsmarknaden. Det var likadant
            i maj förra året. Vi klarar aldrig vården, aldrig skolan och aldrig
            välfärden i övrigt om vi inte löser denna ödesfråga, att få fart
            på jobben.
          </note>
          <note>
            Där tror jag att den allians vars jobbprogram - observera det
            - presenterades i artikeln har mycket större förutsättningar än
            den allians som tonar fram som
          </note>
          <note>
            Göran Perssons stödtrupper. Det är det väljarna har att ta ställning
            till. Jag är mycket optimistisk i fråga om hur de kommer att göra
            i det valet.
          </note>
          <note>
            (Applåder)
          </note>
          <note>
            Anf. 54 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Det var skönt att Lars Leijonborg sade att han är
            optimist. Han utstrålar verkligen inte detta.
          </note>
          <note>
            Han är dysterkvisten i svensk politik, och också magistern. Jag
            skall inte recensera betygsättningen, men jag har noterat den.
          </note>
          <note>
            Med det valpolitiska menade jag detta: Varför beskyller ni oss
            för det här resultatet, när ni vet hur siffrorna ser ut och när
            ni begriper i vilken riktning det kommer att gå? Jag förstår inte
            det kloka i detta.
          </note>
          <note>
            Vi begriper väl mer än någon annan politisk kraft vikten av full
            sysselsättning. Dit skall vi - det är vårt mål. Vi inser också
            sambandet med ekonomisk politik i övrigt. Där finns det ingen
            tvekan.
          </note>
          <note>
            Faktum är att sysselsättningen nu är 40 000 personer högre än
            för ett år sedan och att arbetslösheten inte har varit så låg
            sedan 1992. Vi har anledning att tro att sommaren driver det här
            ytterligare i rätt riktning. Varför då beskylla oss för någonting
            som inte är riktigt? Det var det jag tyckte var så konstigt.
          </note>
          <note>
            Sedan kom det, fru talman, ingenting om vård, skola och omsorg
            i högeralliansens program. Skall jag tolka det, Lars Leijonborg,
            så att när man väl kommer till de verkligt svåra avvägningarna
            är det andra som bestämmer vilken inriktning det skall vara? Ni
            i Folkpartiet har ju sagt att ni skall vara garanten för den sociala
            välfärden i ett samarbete med högern. Efter det här och efter
            en ovilja att ens klara ut den saken sätter jag ett mycket stort
            frågetecken. Jag hoppas innerligt att jag har fel, därför att
            jag har alltid räknat
          </note>
          <note>
            Folkpartiet till den del i svensk politik som har stått upp för
            den generella välfärden. Om vi nu ser ett skifte i högeralliansens
            skugga är det en stor förlust för svensk politik.
          </note>
          <note>
            (Applåder)
          </note>
          <note type="speaker">
            Anf. 55 GUDRUN SCHYMAN (v) replik:
          </note>
          <note>
            Fru talman! Jag instämmer i mycket av den vision som Göran Persson
            målar upp om hur samhället skall se ut. Det är också väldigt bra
            att ha den ambitionen att fördela bördorna så rättvist som möjligt.
            Jag är av den uppfattningen att det inte har sett ut så de senaste
            åren. Om detta kan vi tvista. Göran Persson menar att kritiken
            är riktig, och det gläder mig också.
          </note>
          <note>
            Men sedan borde den här ambitionen följas av en politisk praktik,
            när det nu ser ljusare ut och när det nu finns möjligheter. Därför
            undrar jag på vilket sätt det här nu stämmer överens med idén
            om att fördela bördorna rättvist.
          </note>
          <note>
            Den ekonomiska politiken kommer nu i praktiken att innebära att
            alla med inkomster över 30 000 kr i månaden får en skattelättnad
            på 8 000 kr per år. Det är det praktiska utfallet av den ekonomiska
            politik som regeringen har lagt fram. Det är att sänka skatten,
          </note>
          <note>
            Göran Persson, och att inte se till behoven inom vård och omsorg.
          </note>
          <note>
            Det är samma sak med fastighetsskatten i överenskommelsen med
            Centern. Det är inte att se till var behoven finns. Det hade gått
            att hitta lösningar för att klara vissa grupper - det hade vi
            kunnat medverka till.
          </note>
          <note>
            Det är en generell skattesänkning som ni väljer att genomföra,
            innan behoven av vård, omsorg och utbildning är tillgodosedda.
            Detta är inte rättvisa.
          </note>
          <note>
            Jag skulle vilja få en förklaring från Göran Persson till hur
            ni resonerar. Det kan inte vara okunskap om effekterna, utan jag
            förutsätter att det måste vara en medveten handling.
          </note>
          <note>
            Anf. 56 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Värnskatten var ett kontrakt som vi hade med svenska
            folket. På samma sätt som pensionerna reducerades, som a-kassan
            sänktes och som barnbidragen sänktes tog vi en extra skatt av
            dem som hade inte alltför höga inkomster och höga inkomster, och
            det skulle vara under mandatperioden. Nu går den mandatperioden
            ut, och då faller också skatten. Däremot är det så att de som
            har riktigt höga inkomster inte har betalat sin del av skattereformen,
            och det får de göra nu.
          </note>
          <note>
            I fråga om fastighetsskatten gjorde vi en uppgörelse med Centerpartiet
            över blockgränsen, för att långsiktigt få en garanti för den skattebasen.
            Jag kan inte säga att vi upplevde Vänsterpartiet som särskilt
            stadigt i förspelet till den uppgörelsen, och det var en av orsakerna
            till att vi, som vanligt under den här perioden, fann en stabil
            och pålitlig partner i Centerpartiet.
          </note>
          <note type="speaker">
            Anf. 57 BIRGER SCHLAUG (mp) replik:
          </note>
          <note>
            Fru talman! Regeringen sänker en del skatter. En del är kanske
            t.o.m. ofinansierade. Jag tycker inte att det är fel att sänka
            skatter när det finns möjligheter, men då skall man sänka skatten
            på arbete, särskilt på låga inkomster. Där har vi i Miljöpartiet
            en kritik mot regeringen. Vi tycker att det är bättre att ha kvar
            höga skatter på mig och andra som tjänar ganska bra, och i stället
            sänka skatterna för Solveig Rudin, som är min granne och tjänar
            litet. Det är mycket bättre. Då håller man ihop samhället och
            visar en solidaritet med dem som har det svårt.
          </note>
          <note>
            Göran Persson sade också att var fjärde sjuksköterska var finansierad
            av lånade medel och att man lånade till var fjärde lärare. Men
            om man nu gör läraren och sjuksköterskan arbetslösa och betalar
            för den arbetslösheten, lånar man inte då också?
          </note>
          <note>
            Därför menar jag att det är väldigt olyckligt att
          </note>
          <note>
            106 000 människor har försvunnit från den gemensamma sektorn.
            Många har hamnat i arbetslöshet. Det kostar också, i lånade pengar.
          </note>
          <note>
            Därför har vi alltid velat tillföra mer pengar till kommunerna
            under hela mandatperioden. Vi tycker att det är synd att Socialdemokraterna
            inte ville det från början. Däremot tycker vi att det är väldigt
            positivt att man nu har ändrat uppfattning.
          </note>
          <note>
            Många har talat om verkligheten. Verkligheten handlar också om
            miljön och ekologin. Göran Persson har mycket förtjänstfullt talat
            väldigt gott retoriskt om det ekologiskt hållbara samhället. Nu
            undrar jag om
          </note>
          <note>
            Göran Persson är villig att under nästa mandatperiod se till
            att Naturvårdsverket får mer resurser - man har skurit ned över
            20 %, och det har inte varit bra för den långsiktiga miljöpolitiken
            - att miljöforskningen får mer pengar och att länsstyrelsernas
            tillsynsmyndigheter också får mer pengar. Det är inte kostnader
            utan investeringar det handlar om. Det är investeringar i ett
            ekologiskt hållbart samhälle.
          </note>
          <note>
            Jag skulle vilja ställa en väldigt konkret fråga till.
          </note>
          <note>
            Göran Persson behöver inte utveckla sig så mycket.
          </note>
          <note>
            Däremot vill jag ha svaret ja eller nej. Det gäller friår, som
            är ett gammalt miljöpartikrav.
          </note>
          <note>
            Vi vill att den som tar tjänstledigt från jobbet i ett år skall
            få reducerad a-kassa om någon som är arbetslös kommer in på arbetsmarknaden
            och får jobbet.
          </note>
          <note>
            Kan ni tänka er att ställa upp på förslaget om friår, som man
            har gjort i Danmark och som man har gjort i
          </note>
          <note>
            Finland? Det är självreglerande. Det kostar inte mer för staten.
            Den som får jobb är nöjd, och den som blir ledig är nöjd. Varför
            har vi inte fått regeringen med oss i tanken på ett friår?
          </note>
          <note>
            Anf. 58 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Jag skall vara väldigt kortfattad. Jag har ingenting
            emot att medverka till högre anslag för naturvård, forskning och
            den typen av insatser när vi har ett sådant läge att vi kan göra
            det. Det finns ingen ideologiskt betingad reflex bakom de neddragningar
            vi har gjort - tvärtom.
          </note>
          <note type="speaker">
            Anf. 59 BIRGER SCHLAUG (mp) replik:
          </note>
          <note>
            Fru talman! Jag fick tyvärr inget svar på frågan om friår, vilket
            jag tycker att alla som lyssnar skall observera. Jag vill ha ett
            svar på frågan om friår. Är socialdemokraterna positiva till ett
            friår eller inte?
          </note>
          <note>
            Vi talar om verkligheten. Våra verklighetsbilder är naturligtvis
            väldigt olika. Jag tror att verklighetsbilden för oss som sitter
            här skiljer sig väldigt mycket från väldigt många andra människors
            verklighetsbilder. Det gäller naturligtvis även mig. Jag är vit.
            Jag är man. Därmed tillhör jag en väldigt priviligierad skara.
          </note>
          <note>
            Jag har inte så mycket vardagsverklighet gemensamt med en invandrad
            kvinna i miljonprojektens förorter.
          </note>
          <note>
            Men jag och Miljöpartiet bygger vår politik också på hennes erfarenheter,
            därför att vi tror att solidaritet är kittet i ett samhälle som
            skall vara ekologiskt, socialt och demokratiskt hållbart.
          </note>
          <note>
            (Applåder)
          </note>
          <note>
            Anf. 60 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Det sista tycker jag var värt en applåd.
          </note>
          <note>
            Solidaritet är kittet i samhället. Det är jag helt överens med
            Birger Schlaug om.
          </note>
          <note>
            Jag är inte principiellt negativ till diskussionen om friår,
            men den är inte aktuell just nu så som arbetsmarknaden utvecklar
            sig.
          </note>
          <note type="speaker">
            Anf. 61 ALF SVENSSON (kd) replik:
          </note>
          <note>
            Fru talman! Göran Persson repeterade som så många gånger förut
            att regeringen mellan 1991 och
          </note>
          <note>
            1994 var en misslyckad regering. Den hade ingen trovärdighet.
            Det har Göran Persson sagt många gånger. Det är ganska imponerande,
            tycker jag, att komma sig för att repetera det så ofta och samtidigt
            stå för en regering som sänkte arbetslöshetsersättningen, som
            sänkte barnbidragen och som försämrade för pensionärerna. Vi kan
            väl ändå vara rörande överens om att man under 1994 års valrörelse
            inte gav något löfte om att detta skulle ske.
          </note>
          <note>
            Jag tror inte att någon regering kan stå upp och påstå att man
            lyckats med allt. Det är kanske för mycket att begära, men det
            vore klädsamt om Göran
          </note>
          <note>
            Persson tillstår bara en liten del av det jag säger om att man
            inte har lyckats riktigt bra med att få människor i arbete. Göran
            Persson behöver inte ta ordet misslyckande i munnen, men han kunde
            tillstå att den situation vi nu lever i inte är riktigt lyckad.
          </note>
          <note>
            Ingen hade tänkt sig någonting annat än att Göran
          </note>
          <note>
            Persson skulle kalla alliansen för högerallians. Då utgår han
            väl ifrån att det också finns en vänsterallians. Göran Persson
            sade att högeralliansens lista var torftig. Kan vi då få veta
            vad som står på vänsteralliansens lista? Hittills är den tom.
            Kan inte det också kallas torftigt?
          </note>
          <note>
            Det är märkligt om man har kommit dithän i den totala förvirringen
            när det gäller att använda epitet och definitioner att man påstår
            att alliansen för nya jobb är ett högerprojekt. Det lilla jag
            har lärt mig av statskunskap är att socialdemokraterna nästan
            ville monopolisera förmågan att skaffa nya jobb åt sig själva.
            Nu står landets statsminister, som har dragit på oss kostnader
            av oanade dimensioner för arbetslöshet, och säger att de som nu
            lägger fram ett program för nya jobb består oss med högerpolitik.
            Världen är upp och ned.
          </note>
          <note>
            Sedan vill jag ta upp frågan om skattesänkningar.
          </note>
          <note>
            Låt oss resonera litet sansat och lugnt och rationellt.
          </note>
          <note>
            Göran Persson säger att det skattetryck vi har nu är exakt det
            skattetryck som gör det möjligt att satsa på vård, skola och omsorg.
            Men nu finns det brister där.
          </note>
          <note>
            Kan då någon förklara varför man inte höjer skattetrycket med
            10 % eller 20 %? Varför är det just det skattetryck som vi har
            nu som gör dessa överföringar möjliga?
          </note>
          <note>
            Skulle vi inte kunna komma dithän i denna kammare att vi litet
            lätt vågar resonera om huruvida skattetrycket kan verka blockerande
            för framväxten av nya jobb och för företagen när det gäller att
            nyanställa? Ute i Europa påstår ändå socialdemokratiska regenter
            av väldig kaliber detta. De ekonomer som är engagerade i hur vi
            skall få fram nya jobb drar sig inte för att samfällt säga detta.
          </note>
          <note>
            På något sätt skall vi vara klavbundna. Så fort man vågar tala
            om skattesänkningar kallas det högerprojekt. Det är klart att
            det inte är ett högerprojekt att sänka skatter för låg- och medelinkomsttagare.
            Men
          </note>
          <note>
            Göran Persson vill mana fram den gamla bilden att det handlar
            om att sänka skatterna för de redan besuttna så fort man talar
            om skattesänkningar.
          </note>
          <note>
            Nu talar vi om att sänka skatter för låginkomsttagare och medelinkomsttagare.
            Jag vill med all tänkbar kraft betona att vi talar om att skapa
            resurser till vård, skola och omsorg genom att folk kommer i arbete.
          </note>
          <note>
            Det är på det sättet vi får de resurserna, och inte genom något
            slags statiskt tänkande utifrån nuvarande skattenivå.
          </note>
          <note>
            (Applåder)
          </note>
          <note>
            Anf. 62 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Det var inte metoden att ingå en allians som var
            ett högerprojekt, utan programmet ni har skrivit ihop. Visst var
            kärnkraftskärleksförklaringen svår att skriva på, Alf Svensson.
            Det gäller också förslagen om stora skattesänkningar som inte
            finansieras. Det fanns inte ett ord om vård, skola och omsorg.
          </note>
          <note>
            Det är där min kritik sitter.
          </note>
          <note>
            Jag tror att alla begriper att ingen vill ta ut en krona extra
            i skatt. Men om det handlar om att ta ut skatt för att klara de
            gamlas och barnens situation så gör vi det. Den dag vi ser att
            vi har ett utrymme att sänka skatten så gör vi det. Men först
            går barnen, de gamla, ungdomarna och de sjuka. Det är vad det
            handlar om.
          </note>
          <note type="speaker">
            Anf. 63 OLOF JOHANSSON (c):
          </note>
          <note>
            Fru talman! Då kan vi ha en dialog, Göran Persson och jag, eftersom
            jag är den ende av oppositionens partiledare som har tid kvar
            i debatten, även om min tid som partiledare är ute.
          </note>
          <note>
            Låt mig fånga upp några stämningar i den här diskussionen. Det
            är klart att man får kritik om man gör något i politiken. Göran
            Persson var inne på det. Den som bara pratar och inte är beredd
            att göra saker som hänger ihop, som ger resultat, som är långsiktigt
            viktiga, behöver inte oroa sig.
          </note>
          <note>
            Jag uppfattar med stor respekt Göran Perssons förhållningssätt
            till makten i detta avseende. Göran brukar anklagas för att vara
            uppblåst, men han är en folkrörelsemänniska, med stark social
            känsla, som han inte alltid visar. Han tar mycket allvarligt på
            problem som måste lösas, majoriteter som måste skapas för att
            klara tvingande krav. Det har jag uppskattat. Jag vill säga det
            för att returnera de vänligheter som sades om mig. Detta är inte
            särskilt svårt att säga.
          </note>
          <note>
            Det sades om artikeln i DN att det var det enda program som presenterats.
            Jag skall nämna ytterligare ett utmärkt förslag, som alliansen
            gärna får ta del av.
          </note>
          <note>
            Det är små men naggande goda förslag, som vi behandlar på vår
            stämma i Sunne. Det handlar om de små företagen, och det finns
            en inriktning som efter
          </note>
          <note>
            25 år har fått säte också här i Sveriges riksdag. För 25
          </note>
          <note>
            år sedan föreslog jag i motioner att man skulle gynna de mindre
            och medelstora företagen även i förhållande till de stora. Detta
            har vi delvis förverkligat i samarbete med regeringen genom sänkta
            arbetsgivaravgifter, med ett tak som inte faller ut lika mycket
            för de stora. Det här är en oerhört viktig förändring i synsätt,
            som jag är särskilt glad för.
          </note>
          <note>
            En annan viktig fråga som jag inte hunnit behandla tidigare är
            att en sanerad ekonomi ger möjligheter att utveckla Sverige som
            företagarnation, bl.a. genom sänkta skatter på arbetskraften och
            genom att hela
          </note>
          <note>
            Sverige skall leva, genom att vi skapar jobb i hela landet. Det
            är därför vi är ett land.
          </note>
          <note>
            Skola, vård och omsorg har det sagts mycket om.
          </note>
          <note>
            Det är en självklarhet att de områdena skall ha tillräckliga
            resurser.
          </note>
          <note>
            Skatterna kan sänkas utan att vi drar på oss nya lån, med höjda
            räntor och en svagare krona som följd.
          </note>
          <note>
            Den möjligheten har vi också. Jag vill betona att det inte är
            någon mening med att sänka skatter om det omedelbart leder till
            höga räntor som tar tillbaka pengarna från dem som ingenting har,
            de som måste låna. Det är det hela diskussionen här i dag har
            handlat om. Den balansen måste vi hålla, annars hamnar vi i moras
            igen. Jag är övertygad om att Sverige kan stå starkt utanför EMU,
            med ett folkligt förankrat beslut.
          </note>
          <note>
            Sveriges energisystem - låt mig sluta med det -
          </note>
          <note>
            kan ställas om. Det är en förutsättning för ett kretsloppsanpassat
            samhälle, med förnybar, miljövänlig energi som går runt. Detta
            är i sin tur avgörande för det hållbara samhället. Det är jag
            stolt över att kunna medverka till. Gällande avtal skall hållas.
          </note>
          <note>
            Jag vill till sist tacka alla kolleger. Ni är inte särskilt lätta
            att övertyga om att förändra era uppfattningar, men i övrigt är
            ni en utmärkt publik. Tack skall ni ha, och så önskar jag er en
            trevlig sommar!
          </note>
          <note>
            Själv tänker jag ha en ganska normal sommar. Tack, herr statsminister!
          </note>
          <note>
            (Applåder)
          </note>
          <note>
            Anf. 64 Statsminister GÖRAN
          </note>
          <note type="speaker">
            PERSSON (s):
          </note>
          <note>
            Fru talman! En uppmaning från mig till er alla är att vi gemensamt,
            i den valrörelse vi har framför oss, varhelst vi ser tendenser
            till rasism, fascism, nazism, antisemitism, främlingsfientlighet,
            oavsett vilken bakgrund vi har, säger ifrån och gör tydligt att
            vi alla står enade i kampen mot dessa vidriga uttryck. Det har
            vi visat under det år som gått i den storartade ansträngningen
            levande historia. Nu fortsätter vi med det i valrörelsen. Det
            är en styrka för Sverige, för oss alla och för demokratin om vi
            orkar det, och det är jag övertygad om. Tack skall ni ha!
          </note>
          <note>
            (Applåder)
          </note>
          <note>
            Partiledardebatten var härmed avslutad.
          </note>
          <note>
            2 § Justering av protokoll
          </note>
          <note>
            Justerades protokollet för den 4 juni.
          </note>
          <note>
            3 § Meddelande om statistiska uppgifter om riksdagsarbetet
          </note>
          <note>
            Talmannen meddelade att statistiska uppgifter om mandatperioden
            delats ut till kammarens ledamöter.
          </note>
          <note>
            4 § Meddelande om justering av protokoll
          </note>
          <note>
            Talmannen meddelade att justeringssammanträde skulle äga rum
            torsdagen den 25 juni kl. 9.30 i bostadsutskottets sessionssal.
          </note>
          <note>
            5 § Meddelande om riksmötet 1998/99
          </note>
          <note>
            Talmannen meddelade att riksmötet 1998/99
          </note>
          <note>
            skulle inledas med upprop måndagen den 5 oktober kl. 11.00. Öppnandet
            skulle äga rum tisdagen den
          </note>
          <note>
            6 oktober kl. 14.00.
          </note>
          <note>
            6 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1997/98:168 till lagutskottet
          </note>
          <note>
            1997/98:179 och 180 till arbetsmarknadsutskottet
          </note>
          <note>
            1997/98:181 till justitieutskottet
          </note>
          <note>
            Skrivelser
          </note>
          <note>
            1997/98:161 till finansutskottet
          </note>
          <note>
            1997/98:172 till socialutskottet
          </note>
          <note>
            Motioner
          </note>
          <note>
            1997/98:A63-A66 till arbetsmarknadsutskottet
          </note>
          <note>
            1997/98:T59 till trafikutskottet
          </note>
          <note>
            7 § Anmälan och hänvisning av motioner
          </note>
          <note>
            Anmäldes
          </note>
          <note>
            Motioner med anledning av prop. 1997/98:158 Uppföljning av skogspolitiken
          </note>
          <note>
            1997/98:Jo76 av Maggi Mikaelsson m.fl. (v)
          </note>
          <note>
            1997/98:Jo77 av Leif Marklund m.fl. (s)
          </note>
          <note>
            1997/98:Jo78 av Leif Marklund och Mats Lindberg
          </note>
          <note>
            (s)
          </note>
          <note>
            1997/98:Jo79 av Leif Marklund och Ulf Kero (s)
          </note>
          <note>
            1997/98:Jo80 av Gudrun Lindvall m.fl. (mp)
          </note>
          <note>
            1997/98:Jo81 av Lennart Brunander m.fl. (c)
          </note>
          <note>
            1997/98:Jo82 av Dan Ericsson m.fl. (kd)
          </note>
          <note>
            med anledning av prop. 1997/98:159 Genomförande av Europaparlamentets
            och rådets direktiv om gemensamma regler för den inre marknaden
            för el, m.m.
          </note>
          <note>
            1997/98:N21 av Mats Berglind och Björn Kaaling (s)
          </note>
          <note>
            1997/98:N22 av Mikael Odenberg m.fl. (m, fp, kd)
          </note>
          <note>
            1997/98:N23 av Eva Goës m.fl. (mp)
          </note>
          <note>
            med anledning av prop. 1997/98:164 Ändringar i lagen (1988:1385)
            om Sveriges riksbank
          </note>
          <note>
            1997/98:Fi72 av Birgitta Hambraeus (c)
          </note>
          <note>
            med anledning av prop. 1997/98:166 Ny associationsrätt för bankaktiebolag,
            m.m.
          </note>
          <note>
            1997/98:L29 av Lars Tobisson (m)
          </note>
          <note>
            med anledning av prop. 1997/98:169 Gymnasieskola i utveckling
            - kvalitet och likvärdighet
          </note>
          <note>
            1997/98:Ub40 av Roland Larsson (c)
          </note>
          <note>
            1997/98:Ub41 av Lena Klevenås (s)
          </note>
          <note>
            1997/98:Ub42 av Elver Jonsson m.fl. (fp, s, m, c, v, mp, kd)
          </note>
          <note>
            1997/98:Ub43 av Andreas Carlgren m.fl. (c)
          </note>
          <note>
            1997/98:Ub44 av Gunnar Goude m.fl. (mp)
          </note>
          <note>
            1997/98:Ub45 av Inger Davidson m.fl. (kd)
          </note>
          <note>
            med anledning av prop. 1997/98:173 Verkställighet och återvändande
            - en del av asylprocessen
          </note>
          <note>
            1997/98:Sf41 av Gudrun Schyman m.fl. (v)
          </note>
          <note>
            1997/98:Sf42 av Ragnhild Pohanka m.fl. (mp)
          </note>
          <note>
            med anledning av prop. 1997/98:174 Sveriges tillträde till Förenta
            nationernas fördrag om fullständigt förbud mot kärnsprängningar
          </note>
          <note>
            1997/98:U66 av Eva Zetterberg m.fl. (v, mp)
          </note>
          <note>
            med anledning av prop. 1997/98:175 Sveriges tillträde till konventionen
            om förbud mot användning, lagring, produktion och överföring av
            antipersonella minor (trampminor) samt om deras förstöring
          </note>
          <note>
            1997/98:U67 av Bodil Francke Ohlsson m.fl. (mp, v)
          </note>
          <note>
            med anledning av prop. 1997/98:177 Ny lag om åtgärder mot etnisk
            diskriminering i arbetslivet
          </note>
          <note>
            1997/98:A67 av Gudrun Schyman m.fl. (v)
          </note>
          <note>
            1997/98:A68 av Elver Jonsson m.fl. (fp)
          </note>
          <note>
            1997/98:A69 av Barbro Johansson m.fl. (mp)
          </note>
          <note>
            1997/98:A70 av Elving Andersson m.fl. (c)
          </note>
          <note>
            med anledning av prop. 1997/98:178 Medborgarskap och identitet
          </note>
          <note>
            1997/98:Sf43 av Gullan Lindblad m.fl. (m)
          </note>
          <note>
            1997/98:Sf44 av Gudrun Schyman m.fl. (v)
          </note>
          <note>
            1997/98:Sf45 av Ann-Kristin Føsker (fp)
          </note>
          <note>
            1997/98:Sf46 av Ragnhild Pohanka m.fl. (mp)
          </note>
          <note>
            Kammaren biföll talmannens förslag att ovanstående motioner omedelbart
            skulle hänvisas till berörda utskott enligt nedan:
          </note>
          <note>
            1997/98:Jo76-Jo82 till jordbruksutskottet
          </note>
          <note>
            1997/98:N21-N23 till näringsutskottet
          </note>
          <note>
            1997/98:Fi72 till finansutskottet
          </note>
          <note>
            1997/98:L29 till lagutskottet
          </note>
          <note>
            1997/98:Ub40-Ub45 till utbildningsutskottet
          </note>
          <note>
            1997/98:Sf41 och Sf42 till socialförsäkringsutskottet
          </note>
          <note>
            1997/98:U66 och U67 till utrikesutskottet
          </note>
          <note>
            1997/98:A67-A70 till arbetsmarknadsutskottet
          </note>
          <note>
            1997/98:Sf43-Sf46 till socialförsäkringsutskottet
          </note>
          <note>
            8 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 10 juni
          </note>
          <note>
            1997/98:864 av Claes-Göran Brandin (s) till utbildningsministern
          </note>
          <note>
            Korttidsstudiestöd
          </note>
          <note>
            1997/98:865 av Torsten Gavelin (fp) till näringsministern
          </note>
          <note>
            Allmänningslag
          </note>
          <note>
            1997/98:866 av Eva Goës (mp) till näringsministern
          </note>
          <note>
            Härnösands kommun
          </note>
          <note>
            1997/98:867 av Kenth Skårvik (fp) till miljöministern
          </note>
          <note>
            Miljöforskning på västkusten
          </note>
          <note>
            Frågorna redovisas i bilaga som fogas till riksdagens snabbprotokoll
            måndagen den 5 oktober.
          </note>
          <note>
            9 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit
          </note>
          <note>
            den 10 juni
          </note>
          <note>
            1997/98:818 av Ulf Björklund (kd) till socialministern
          </note>
          <note>
            De mindre lasaretten
          </note>
          <note>
            1997/98:819 av Hans Hoff (s) till socialministern
          </note>
          <note>
            Vårdrelaterade infektioner
          </note>
          <note>
            1997/98:822 av Inga Berggren (m) till statsrådet
          </note>
          <note>
            Thomas Östros
          </note>
          <note>
            Fastighetsskatten
          </note>
          <note>
            1997/98:833 av Margitta Edgren (fp) till utbildningsministern
          </note>
          <note>
            Arkitekt och designutbildningen
          </note>
          <note>
            1997/98:837 av Bodil Francke Ohlsson (mp) till utrikesministern
          </note>
          <note>
            Provsprängningarna i Indien
          </note>
          <note>
            1997/98:854 av Eva Goës (mp) till utrikesministern
          </note>
          <note>
            Tjernobyl och sarkofagen
          </note>
          <note>
            Svaren redovisas i bilaga som fogas till riksdagens snabbprotokoll
            måndagen den 5 oktober.
          </note>
          <note>
            Ajournering
          </note>
          <note>
            Kammaren beslutade kl. 12.36 på förslag av talmannen att ajournera
            förhandlingarna till kl. 14.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            10 § Avslutning
          </note>
          <note>
            Stockholms Musikgymnasiums Kammarkör under ledning av Gary Graden
            sjöng: Och jungfrun hon går i ringen i arrangemang av Hugo Alfvén.
          </note>
          <note>
            (Applåder)
          </note>
          <note type="speaker">
            Anf. 65 TALMANNEN:
          </note>
          <note>
            Ärade ledamöter! Avslutningsdag är uppbrott och avsked - men
            också vändpunkt och början på ett nytt skede. Det ger anledning
            till eftertanke, summering och blickar framåt.
          </note>
          <note>
            Vi har genom åren använt orden "vi lever i en föränderlig tid"
            och "det är ett historiskt skede" så ofta att de nötts ned till
            klichéer. Men sällan har de orden så väl förtjänat att användas
            som när vi nu sammanfattar denna - fyraåriga - mandatperiod.
          </note>
          <note>
            Sverige blev medlem i EU. Riksdagens internationella engagemang
            accelererade. Budgetprocessen lades om. Frågeinstitutet omformades.
            Debattformer ändrades. Riksdagen blev världens mest jämställda
            parlament. Demokratidebatten och diskussionen om riksdagens roll
            och ställning tog fart. Det politiska landskapet befann sig i
            ett skede av omvandling.
          </note>
          <note>
            Det här är bara några av de förändringar som präglat mandatperioden
            1994-1998. De är tydliga även för oss som är mitt i skeendet,
            strängt sysselsatta av det vardagsarbete som både är orsaken till
            och följden av dessa förändringar. Men ändå - hur avgörande de
            blev, det kan vi inte bedöma förrän de är just historia.
          </note>
          <note>
            Riksdagen var väl förberedd organisatoriskt inför
          </note>
          <note>
            EU-medlemskapet. Till detta kan vi nu lägga drygt tre års praktik.
            Mycket har fungerat bra, medan annat måste förbättras. De nationella
            parlamentens förmåga att utveckla sina arbetsformer är avgörande
            för om folkstyret skall kunna stärkas jämsides med och inom
          </note>
          <note>
            Europasamarbetet. Detta är också temat för den konferens, med
            deltagande av ett sextiotal av talmännen inom Europarådets medlemsländer,
            som inleds här i
          </note>
          <note>
            Riksdagshuset i morgon.
          </note>
          <note>
            Debatten om folkstyret, om möjligheterna och hoten, har tagit
            fart, och det är bra. Riksdagen måste hävda och stärka sin position
            som nationellt besluts-, kontroll- och debattforum. Det står inte
            i motsats till
          </note>
          <note>
            Europasamarbetet eller till att många frågor flyttas ut till
            lokala och regionala nivåer. Det står inte heller i motsats till
            vår närvaro på andra mötesplatser runt om i landet eller i medierna.
          </note>
          <note>
            Det är viktigt att riksdagen förmår ta initiativ, prioritera
            och koncentrera sitt arbete till det principiella, det långsiktiga
            och det övergripande, till frågor som människor anser som väsentliga.
            Då kommer riksdagen att stå fortsatt stark och medborgarna att
            känna sig delaktiga. Därmed kommer det verkligt demokratiska inflytandet
            att utvecklas.
          </note>
          <note>
            Den nya budgetprocessen kan vara ett led i denna utveckling -
            om vi utvecklar dess fördelar och finslipar där det ännu brister.
            Höstens budgethantering blir ett eldprov, och utvärderingen av
            helheten efter några år med den nya modellen blir därför mycket
            viktig.
          </note>
          <note>
            Den färska statistiken över riksdagsarbetet under denna mandatperiod
            visar på en ökad arbetsvolym, vilket också speglas i riksdagstryckets
            omfattning och i antalet reservationer och motioner. Antalet arbetsplenum
            under kvällstid har fördubblats under perioden. De skriftliga
            frågorna har utvecklats, och antalet interpellationer har ökat.
          </note>
          <note>
            Riksdagen och dess ledamöter står detta valår särskilt i fokus
            i massmedierna och ute bland människor.
          </note>
          <note>
            Det är bra. Vi inte bara tål och klarar denna granskning. Öppenhet
            och närmare personlig kontakt ökar också riksdagens trovärdighet
            och människors tilltro till förtroendevalda. Det visar statsvetenskaplig
            forskning. De månader som ligger framför oss inför valet är därför
            inte bara en självklar tid av partipolitisk och personlig profilering.
            Det är också ett tillfälle att långsiktigt stärka tilltron till
            demokratins möjligheter och att öka medvetenhet och delaktighet
            hos medborgarna inför kommande mandatperiod.
          </note>
          <note>
            Jag vill ta detta tillfälle i akt att varmt tacka alla ledamöter
            av Sveriges riksdag för det engagerade, kompetenta och hängivna
            arbete som ni har utfört under denna mandatperiod i folkstyrets
            tjänst. Det är ett arbete som inte alltid uppskattas av omvärlden
            efter förtjänst. Få har dock som vi som tjänstgör som talmän möjlighet
            och tillfälle att dagligen följa detta arbete, och jag vet - vi
            vet - hur kunskapsrika och intressanta många av de debatter är
            som förs här i denna kammare.
          </note>
          <note>
            Ärade ledamöter! För många i denna kammare -
          </note>
          <note>
            närmare bestämt 74 ledamöter - är detta en stund av definitivt
            uppbrott och avsked. Mer än en femtedel av kammarens ledamöter
            har beslutat sig för att inte kandidera till nästa mandatperiod.
            Det är inte fler än vanligt, men däremot är ålderssammansättningen
            bland dem som lämnar riksdagen mer varierad än vi tidigare upplevt.
          </note>
          <note>
            Medierna, med sin förkärlek för att problematisera, har på senare
            tid alarmerat om att många unga lämnar det politiska arbetet,
            några efter bara en mandatperiod. Men det är inte givet att se
            det som ett problem, tvärtom. Även här ser vi tidens förändring
            i riksdagen. Det är inte lätt att i dag återvända till yrkeslivet
            efter kanske 15-20 år som heltidspolitiker.
          </note>
          <note>
            Att ni som är unga vill fullfölja era studier, pröva yrkeslivet,
            för att kanske om några år återvända till riksdagsarbetet ser
            jag både som riktigt och naturligt.
          </note>
          <note>
            På så sätt tillför vi både riksdagen och yrkeslivet välbehövliga
            nya erfarenheter och ny kompetens. Jag önskar er lycka till på
            er fortsatta färd genom livet och välkomna tillbaka.
          </note>
          <note>
            De ledamöter som nu lämnar riksdagen efter minst en mandatperiod
            får som minnesgåva en litografi av
          </note>
          <note>
            Philip von Schantz. Men jag vill också på detta sätt, på riksdagens
            vägnar, varmt tacka er för de insatser som ni gjort i riksdagen,
            för det demokratiska arbetet och för folkstyret.
          </note>
          <note>
            Det har varit mycket slit, mycket vardagligt, oglamoröst gnetande,
            ofta långt från massmediernas strålkastarljus eller annat erkännande
            och uppmuntran. Så ser det demokratiska vardagsarbetet ut. Men
            det har också varit kamratligt samarbete, intressanta möten med
            människor och möjlighet att påverka, att vara delaktig i vårt
            lands utveckling. Det är ju därför som vi har stretat på. Nu går
            många av oss vidare till andra uppdrag, medan några får njuta
            av pension och ett annat, kanske friare, liv med tid för livskamraten,
            barn, barnbarn och rent av egna intressen.
          </note>
          <note>
            Anders Johnson och Ann-Kristin Føsker kom in i riksdagen som
            ersättare under detta riksmöte. Eva
          </note>
          <note>
            Persson Sellin började 1995 och Annika Jonsell kom först in som
            ersättare 1994 och blev ledamot 1995.
          </note>
          <note>
            Jörgen Persson har varit statsrådsersättare för Margareta Winberg
            under denna mandatperiod.
          </note>
          <note>
            Elisa Abascal Reyes, Torsten Gavelin, Ulf Kero,
          </note>
          <note>
            Helena Nilsson, Annika Nordgren, Michael Stjernström, Ola Ström,
            Marie Wilén och Hanna Zetterberg kom in efter valet 1994.
          </note>
          <note>
            Ingrid Skeppstedt blev riksdagsledamot 1993.
          </note>
          <note>
            Björn Ericson har varit ersättare i flera omgångar på
          </note>
          <note>
            80-talet, ledamot 1992-1994 och från 1994 ersättare igen. Widar
            Andersson, Stig Grauers, Lena Klevenås,
          </note>
          <note>
            My Persson, Lars Stjernkvist och Monica Widnemark kom in i valet
            1991 och har därmed varit ledamöter under en treårig och en fyraårig
            mandatperiod. Ines
          </note>
          <note>
            Uusmann kom in som ersättare 1989, blev riksdagsledamot 1991
            och kommunikationsminister 1994.
          </note>
          <note>
            Bengt Hurtig blev ledamot 1989, och Ragnhild
          </note>
          <note>
            Pohanka kom in i riksdagen under Miljöpartiets första mandatperiod
            1988-1991 och återkom 1994. Sigrid
          </note>
          <note>
            Bolkéus, Kjell Ericsson, Karl Hagström och Roland
          </note>
          <note>
            Larsson har tillhört riksdagen under tre mandatperioder sedan
            1988.
          </note>
          <note>
            Isa Halvarsson blev riksdagsledamot i april 1988.
          </note>
          <note>
            Leo Persson kom in som ersättare 1985-1990 och blev ledamot i
            februari 1990. Görel Thurdin blev ledamot efter Thorbjörn Fälldin
            i oktober 1986, var statsråd 1991-1994 och blev vice talman 1994.
            Jan
          </note>
          <note>
            Jennehag kom också in i oktober 1986. Leif Marklund, Bengt Harding
            Olson, Karl-Erik Persson, Britta
          </note>
          <note>
            Sundin, Margitta Edgren och Ingbritt Irhammar kom in efter valet
            1985 och har därmed varit riksdagsledamöter under fyra mandatperioder.
            Sverre Palm kom också in detta år efter flera år som ersättare
            sedan slutet av 70-talet.
          </note>
          <note>
            Inger Koch kom först in som ersättare 1983 och blev, liksom Sven
            Lundberg, ledamot samma år. Berit
          </note>
          <note>
            Löfstedt var ersättare från 1982 och blev ledamot i maj 1983.
          </note>
          <note>
            År 1982 valdes följande ledamöter in: Ingrid Andersson, Berit
            Oscarsson, Inga-Britt Johansson, Rune
          </note>
          <note>
            Evensson, Birger Hagård, Bengt Kronblad, Anders
          </note>
          <note>
            Nilsson, Bo Nilsson, Nils T Svensson, Birthe Sörestedt, Iréne
            Vestlund och Sten Östlund. De har därmed varit ledamöter av Sveriges
            riksdag under fem mandatperioder - 16 år.
          </note>
          <note>
            Karin Israelsson var ledamot 1979-1991, ersättare
          </note>
          <note>
            1991-1994 och från 1996 ledamot igen. Den uppskattning hon rönt
            bland alla kolleger har speglats i den värme, varmed hon hälsats
            välkommen åter efter sitt tillfälliga avbrott. Christer Eirefelt,
            Lars Hedfors,
          </note>
          <note>
            Gullan Lindblad och Anita Persson kom in i riksdagen 1979 och
            har därmed varit riksdagsledamöter under sex mandatperioder. Ni
            har alla varit mycket kunniga och omtyckta ordförande eller vice
            ordförande i era utskott och beklätt ansvarsfulla uppdrag i utredningar,
            styrelser och riksdagsgrupper.
          </note>
          <note>
            14 riksdagsledamöter - 3 kvinnor och 11 män -
          </note>
          <note>
            har varit ledamöter mer än 20 år. Jag vill rikta några ord till
            var och en av er. 6 av er kom in efter valet
          </note>
          <note>
            1976 och har därmed verkat i riksdagen under 7 mandatperioder:
          </note>
          <note>
            Axel Andersson har från sina 22 år i riksdagen en mycket bred
            erfarenhet från många utskott, bl.a. försvars-, bostads- och konstitutionsutskotten
            och under senare år även utrikes- och näringsutskotten. Inför
          </note>
          <note>
            EU-inträdet var Axel Andersson aktiv inom det organ som förberedde
            Sveriges medlemskap och var också en av de 22 riksdagsledamöter
            som utsågs direkt ur riksdagen för att företräda Sverige i Europaparlamentet.
          </note>
          <note>
            Axel Anderssons plats har varit Gävleborgsbänken
          </note>
          <note>
            - och den i riksdagssammanhang närmast unika titeln kronojägare
            säger också en hel del om Axel Anderssons intresse utanför den
            politiska sfären. Kanske är det också från denna miljö som Axel
            Andersson hämtat sin omvittnat glada och sympatiska läggning,
            vilken har varit en stor tillgång i arbetet men också för reskamraterna
            under många internationella uppdrag.
          </note>
          <note>
            Rolf Dahlberg har täckt ett brett spektrum i riksdagsarbetet.
            Han har varit ledamot i civilutskottet, numera bostadsutskottet,
            lagutskottet och näringsutskottet. I de båda sistnämnda utskotten
            har Rolf Dahlberg varit en mycket uppskattad ordförande. När han
            nu slutar är det som ledamot i förvaltningsstyrelsen och som vice
            ordförande i direktionen - ett nog så viktigt men också slitsamt
            värv, där det är en fördel att man känner riksdagen utan och innan.
          </note>
          <note>
            Ett parlaments inflytande och ställning är mycket beroende på
            vilka egna resurser parlamentet, dess ledamöter och partier har.
            Genom att skapa goda förutsättningar för ledamöterna i form av
            service av olika slag - datorer, bostäder, kompetent personal
            och en effektiv administration - stärks riksdagens ställning.
            Jag vill därför särskilt tacka Rolf Dahlberg för hans engagerade
            insatser i förvaltningsstyrelse och direktion.
          </note>
          <note>
            Birgitta Johansson har varit riksdagsledamot för
          </note>
          <note>
            Skaraborgs läns valkrets sedan 1976. Birgitta Johansson har med
            stor konsekvens arbetat inom ett politikområde som många skulle
            betrakta som typiskt manligt - näringslivsfrågorna - med betydande
            framgång.
          </note>
          <note>
            Hon inledde tidigt sin specialitet, först som suppleant, sedan
            som ledamot av näringsutskottet, och 1992 blev hon vice ordförande
            och 1994 ordförande.
          </note>
          <note>
            Birgitta Johansson har under hela sin tid som riksdagsledamot
            varit mycket aktsam om kvinnor som vill delta aktivt i politiken,
            och hon värnar om alla kvinnor, inte bara dem som tillhör hennes
            eget parti.
          </note>
          <note>
            Birgitta sticker, som vi vet, inte under stol med vad hon tycker
            eller med sitt lokalpatriotiska sinnelag
          </note>
          <note>
            - som av en av hennes kolleger i riksdagen med värme uttryckts
            så, att man måste vara skaraborgare för att förstå att tidaholmare
            inte är som andra!
          </note>
          <note>
            Så kommer vi till Göthe Knutson. Rolf Dahlbergs första motion
            väcktes tillsammans med Göthe Knutson. Den var lång, handlade
            om valsystemet och innehöll många komplicerade beräkningar. En
            annan gemensam motion föranledde båda att hålla sitt jungfrutal.
            Motionen handlade om stöd till byggande av småbåtshamnar och avslogs
            visserligen men motionärerna tyckte sig se en positiv inställning
            till frågan från utskottets sida.
          </note>
          <note>
            Göthe Knutson har suttit många år i både försvarsutskottet och
            justitieutskottet. Han har aktualiserat och varit en synnerligen
            flitig motionär och talare i många frågor inom dessa utskotts
            områden men har också engagerat sig i andra frågor, gärna med
            anknytning till Värmland. Som värmlänning och gammal journalist
            har han en suverän förmåga att formulera sig och väcka debatt.
            Det uppskattas mycket av oss talmän.
          </note>
          <note>
            Så kommer vi till Rune Rydén. Det är, som ni har förstått av
            vad jag hittills har sagt, ofta ett nöje att läsa jungfrutal.
            Många handlar om hembygden. Många kommer redan i sitt första anförande
            in på frågor som man sedan driver under riksdagstiden. Några få
            har litet allmänna reflexioner om riksdagsarbetet. En sådan är
            Rune Rydén.
          </note>
          <note>
            Jag vill inte undanhålla kammaren hans tankar när han som nybörjare
            och placerad sist på talarlistan äntligen fick ordet efter tolv
            timmars debatt. Han sade sig ha små möjligheter att tillföra debatten
            något nytt.
          </note>
          <note>
            Alla tänkbara argument var ju redan använda. Han kände sig som
            mannen som reste till Kina och som efter första dagens vistelse
            där ville skriva en bok om landet, efter några månader möjligen
            kunde tänka sig att skriva en artikel och efter ett tiotal år
            möjligen kunde bidra med några reflexioner. Vad blir det efter
          </note>
          <note>
            22 år?
          </note>
          <note>
            Som mångårig ledamot i utbildningsutskottet med stora förändringar
            på utbildningsområdet, och däremellan i finansutskottet, har det
            säkerligen inte funnits brist på argument. Jag vill särskilt tacka
            Rune
          </note>
          <note>
            Rydén för hans stora engagemang i RIFO, i många år som dess ordförande.
            Det är oerhört viktigt med kontakter och en dialog mellan forskare
            och förtroendevalda. RIFO har under årens lopp också tagit upp
            många för vår framtid svåra och viktiga frågor.
          </note>
          <note>
            Sten Svensson illustrerar såväl jungfrutalaren som den som rör
            sig i hembygden och den som visar upp ett långvarigt specialintresse.
            Första motionen som herr Svensson i Skara väckte handlade om livsmedelsteknisk
            utbildning i Skaraborg. Första anförandet handlade om ökat lokalt
            inflytande över det regionalpolitiska stödet och andra anförandet
            om tekoföretagen i hemregionen. Sin tidiga karriär gjorde han
            i arbetsmarknadsutskottet och näringsutskottet.
          </note>
          <note>
            Sten Svensson slutar nu som ordförande i socialutskottet, där
            han varit ledamot sedan 1988, vice ordförande 1991-1994 och ordförande
            under denna mandatperiod. Kunnig och seriös har han i utskottet
            och i andra sammanhang engagerat sig i många svåra frågor
          </note>
          <note>
            - psykiatri, narkotika och arbetshandikappade. Sten
          </note>
          <note>
            Svensson har vinnlagt sig om att söka samarbete över block- och
            partigränser, och det har lett till enhälliga ställningstaganden
            i riksdagen i viktiga frågor som rör utsatta människor.
          </note>
          <note>
            Håkan Strömberg kom in som talmansersättare redan 1974 och blev
            ledamot efter valet 1976.
          </note>
          <note>
            Håkan Strömberg har ägnat sina krafter främst åt jordbruksutskottet,
            där han varit ledamot 1976-1991
          </note>
          <note>
            och vice ordförande 1983-1988. Under de två senaste mandatperioderna
            har hans uppdrag bl.a. varit trafikfrågorna och under de senaste
            åren även de nordiska frågorna.
          </note>
          <note>
            Den första motionen av herr Strömberg i Vretstorp gällde dock
            något så specifikt som försöksverksamhet med ordningshållande
            i nöjesarrangörs egen regi. Den gången gick det inte så bra men
            i gengäld dröjde det inte länge förrän Håkan Strömberg tillsammans
            med
          </note>
          <note>
            Ingemar Konradsson lyckades få med sig hela utrikesutskottet
            på linjen att regeringen borde förbereda sig för en utvidgning
            av territorialhavsbredden till 12
          </note>
          <note>
            nautiska mil.
          </note>
          <note>
            Håkan Strömberg har gjort sig känd som en god historieberättare,
            om gamla partikamrater och riksdagsminnen - kanske får vi höra
            mer om detta i fortsättningen? Jag är säker på att Håkan, som
            i förrgår gjorde sin sista match som målvakt för s-fotbollslaget,
            kommer att återvända åtminstone för denna årliga uppgörelse mellan
            regering och opposition.
          </note>
          <note>
            Kurt Ove Johansson var riksdagsledamot 1974-
          </note>
          <note>
            1976 och kom efter några år som ombudsman på nytt till riksdagen
            efter 1979 års val.
          </note>
          <note>
            Kurt Ove Johansson kom in i konstitutionsutskottet redan 1974
            som suppleant och har varit ledamot av utskottet sedan 1979 och
            dess vice ordförande under denna mandatperiod. Kurt Ove Johansson
            har med sin integritet, noggrannhet och kunnighet starkt bidragit
            till att ge konstitutionsutskottet den tyngd inom riksdag och
            regering som utskottet i dag besitter, och också ett välbekant
            ansikte utåt.
          </note>
          <note>
            Kurt Ove Johansson var under förra mandatperioden förste vice
            gruppledare och har också haft en rad andra uppdrag inom riksdagen,
            inom bl.a. Nordiska rådet, valberedningen och JO-delegationen.
          </note>
          <note>
            Att Kurt Ove Johansson inte sparar på krutet och mycket självständigt
            tar ställning har många fått erfara. Men bakom den något sträva
            ytan finns det både humor och värme - det vet utskottskolleger,
            medarbetare och andra som haft förmånen att få känna Kurt
          </note>
          <note>
            Ove närmare.
          </note>
          <note>
            Catarina Rönnung har funnits i riksdagen sedan
          </note>
          <note>
            1974 och har delat sin tid mellan kulturutskottet,
          </note>
          <note>
            1978-1988, och konstitutionsutskottet, sedan 1988.
          </note>
          <note>
            Hennes sympatiska och trevliga sätt har varit mycket uppskattat,
            och hennes engagemang för konst- och kulturfrågor är starkt. I
            konstitutionsutskottet har
          </note>
          <note>
            Catarina Rönnung främst agerat i mjukare frågor som fri- och
            rättighetsfrågor.
          </note>
          <note>
            Utbildningsfrågor är ett annat område som ligger henne varmt
            om hjärtat. Hon har där återkommit med motioner om t.ex. dyslexifrågor,
            psykiatriutbildning, sjukgymnastutbildning och optikerutbildning
            inom högskolan.
          </note>
          <note>
            Andra frågor som Catarina Rönnung intresserat sig för under sitt
            riksdagsarbete har t.ex. gällt förbud mot könsdiskriminerande
            reklam, bistånd till Ryssland, trafikfrågor och utveckling av
            småhusindustrin.
          </note>
          <note>
            Catarina Rönnung har genom mod och stor integritet i sin riksdagsgärning
            skapat respekt i skilda läger för sin person och för det arbete
            hon uträttat.
          </note>
          <note>
            Per Olof Håkansson har varit riksdagsledamot sedan 1974 och har
            verkat bl.a. inom civilutskottet, bostadsutskottet och finansutskottet.
            Per Olof Håkansson har varit en ledande kraft inom det nordiska
            samarbetet, där han varit ledamot av Nordiska rådets svenska delegation
            sedan 1985 och vice ordförande sedan 1994. Han har också haft
            många krävande förhandlingsuppdrag, som han skött mycket framgångsrikt;
            det vet jag av egen erfarenhet.
          </note>
          <note>
            Ytterligare en viktig aspekt på Per Olof Håkanssons gärning här
            i riksdagen är ordförandeskapet i
          </note>
          <note>
            Riksdagens revisorer. I denna egenskap har han strävat efter
            - och lyckats med - att öka revisorernas, och därmed riksdagens,
            roll och delaktighet i granskningsprocessen. Han använder uttrycket
            "det parlamentariska ögat", som genom revisionen skall ha insyn
            i det statliga verksamheten. Per Olof Håkanssons ambition har
            varit att främja revisorernas kontakt med utskotten, men också
            att göra revisorernas arbete mer synligt i medierna.
          </note>
          <note>
            Per Olof Håkansson började sin gärning som förtroendevald i kommunalpolitiken
            i Trelleborg. Han har aldrig riktigt släppt taget och kommer nu
            med förnyade krafter och mer tid till förfogande att återvända
            dit. Vi som känner Per Olof Håkansson vet vad vänner och motståndare
            har att vänta sig, och vi önskar honom lycka till!
          </note>
          <note>
            Arne Andersson: I mer än ett kvarts sekel har Arne Andersson
            varit för många känd som herr Andersson i Ljung. Han har tjänat
            sitt land på ett sätt som väckt uppskattning i alla läger. Han
            slutar nu efter elva år som ordförande i försvarsutskottet och
            kommer att saknas av många - inte bara för sina breda och djupa
            kunskaper om försvaret utan också för sitt sätt att hantera utskottet.
            Som en utpräglad samarbetsmänniska har han alltid sett till sakfrågorna,
            och med sitt trivsamma och humoristiska sätt har han lyckats lotsa
            de komplicerade försvarsbesluten i hamn.
          </note>
          <note>
            Redan i sin första riksdagsdebatt förklarade sig herr Andersson
            i Ljung vara anhängare av ett starkt försvar, även om han var
            motståndare till just utvidgningen av Remmene skjutfält som råkade
            ligga i hans hemtrakt. Han hade lyssnat på människorna i bygden
            och funnit många skönhetsfel i hanteringen. Vi vet att försvarsfrågorna
            under de senare åren med nedläggningar av regementen runt om i
            vårt land har väckt många starka känslor och att riksdagen många
            gånger har måst fatta svåra beslut, som drabbat enskilda människor.
            Det är då viktigt att, som Arne Andersson alltid gjort, ta sig
            tid att lyssna på dem som berörs av besluten.
          </note>
          <note>
            Som en av riksdagens till riksdagsåren äldsta ledamöter har Arne
            Andersson alltid varit generös med att dela med sig av sina kunskaper
            och månat om att ta hand om och stödja nya och oerfarna ledamöter
            tvärs över alla politiska gränser. På det sättet skapas kontinuitet
            i riksdagsarbetet, och ledamöterna lämnar ett bestående arv efter
            sig.
          </note>
          <note>
            Birgitta Hambraeus har varit ledamot i många utskott - civil-,
            socialförsäkrings-, närings-, utrikes- och under den senaste mandatperioden
            i konstitutionsutskottet. Direkt när Birgitta Hambraeus kom in
            i riksdagen 1971 fick hon sitt partis uppdrag att följa kärnkraftsfrågan.
            Det är också för detta engagemang och för sin personlighet - en
            kvinna med civilkurage, motvallskäring i ordets bästa och mest
            berömvärda bemärkelse, orädd och kompromisslöst radikal - som
          </note>
          <note>
            Birgitta gjort sig känd. Birgitta har alltid sagt vad hon anser,
            och det hon står för. Klok, påläst och noga med att rådfråga expertisen
            har hon varit en meningsfrände att lita till och en meningsmotståndare
            att både frukta och respektera.
          </note>
          <note>
            Birgitta Hambraeus har själv sagt att hennes personliga livshållning
            härrör från Martin Bubers tankar
          </note>
          <note>
            - först när man kopplat bort sin eget tillgodoseende, sin egoism
            och uppfattar medmänniskor som lika viktiga som sig själv, först
            då uppnår man harmoni och balans.
          </note>
          <note>
            I Hornsberga by i Orsa väntar nu trädgårdstäppan och barnbarn,
            men vi kommer säkert höra av Birgitta
          </note>
          <note>
            Hambraeus även från denna nya och ännu friare position!
          </note>
          <note>
            Det är svårt att tänka sig någon med större bredd och djup vad
            gäller erfarenheter och kunskap om svensk politik än Thage G Peterson,
            som kom in i riksdagen 1971. Men den politiska lidelsen är betydligt
            äldre än så - mer än ett halvt sekel. Som 12-åring smugglades
            Thage Peterson in av sina äldre syskon på ett ungdomsklubbsmöte.
            Den unge Thage var upprörd över att somliga barn hade matsäck
            med sig till skolan, medan andra inte hade det, att några fick
            läsa vidare, medan andra inte hade råd.
          </note>
          <note>
            Fortsättningen känner vi väl. Få har som Thage G
          </note>
          <note>
            Peterson befunnit sig i den absoluta mittpunkten i regering och
            riksdag under närmare tre decennier.
          </note>
          <note>
            Raden av utnämningar - statssekreterare, konsultativt statsråd,
            industriminister, justitieminister, försvarsminister, tillsammans
            med riksdagsuppdrag, däribland ordförande i konstitutionsutskottet
            och många utredningsuppdrag - säger något om det förtroende och
            den respekt Thage G Petersons kunnande och politiska handlag rönt
            under åren.
          </note>
          <note>
            Som talman initierade Thage G Peterson mycket framgångsrikt en
            rad åtgärder för att stärka riksdagens roll och ställning genom
            sitt genuina engagemang för folkstyret och människors rätt och
            skyldighet att medverka i det demokratiska arbetet. Riksdagsutredningen,
            vars reformförslag sattes i verket under denna mandatperiod, tillsattes
            under Thage Petersons talmanstid. Det var också under hans tid
            som talman som den kraftiga ökningen av riksdagens internationella
            engagemang inleddes. På ett tidigt stadium öppnade han upp kontakten
            mot Östeuropa.
          </note>
          <note>
            Ja, detta är väl känt för oss alla. Kanske inte lika känd - men
            lika sann och belysande - är bilden av en ledigt klädd Thage Peterson,
            på cykel, med den somriga fartvinden i håret, intensivt njutande
            av frihet och synen av vallmo, cikoria och prästkragar längs vägrenarna,
            ivrigt på väg till bullarna i favoritbageriet vid sommarvistet
            på Gotland.
          </note>
          <note>
            Vi tackar Thage G Peterson för många år av hängivet arbete för
            folkstyret och önskar honom allt gott
          </note>
          <note>
            - i bokstavlig och bildlig betydelse - i viktiga arbetsuppgifter
            men också så småningom något mer av frihet än den långa värntjänst
            för folkstyret som har varit hans liv hittills.
          </note>
          <note>
            Jag vänder mig nu till riksdagens ålderspresident -
          </note>
          <note>
            Börje Nilsson, riksdagsledamot i Andra kammaren för
          </note>
          <note>
            Kristianstad län 1965-970 och från 1974 ledamot av
          </note>
          <note>
            Sveriges riksdag. Jag ber Börje Nilsson att komma fram till talmanspodiet.
          </note>
          <note>
            Det hände sig en gång i Börjes ungdom att han läste statskunskap
            för professor Nils Stjernquist i
          </note>
          <note>
            Lund, som undrade vad Börje Nilsson skulle kalla sig om han själv
            bleve riksdagsledamot. Börje Nilsson i
          </note>
          <note>
            Kristianstad, blev svaret. Men professorn rättade myndigt och
            meddelade att Nilsson i Nosaby var det riktiga. Det var ju där,
            utanför Kristianstad, Börje
          </note>
          <note>
            Nilsson hörde hemma. De andra studenternas glada fnissningar
            fick Börje Nilsson att definitivt bestämma sig för att det var
            just "i Kristianstad" det skulle vara, och så fick det bli, som
            vi nu vet.
          </note>
          <note>
            Vi är snart inte många kvar från tvåkammartiden -
          </note>
          <note>
            en handfull - och det är bara Börje Nilsson som har så många
            års erfarenhet från denna tid.
          </note>
          <note>
            Det är en fascinerande utveckling och en god bit av riksdagens
            historia som förflutit sedan Börje Nilsson höll sitt första anförande
            den 13 maj 1965 i Andra kammaren.
          </note>
          <note>
            Ärendenas karaktär säger oss dock, att mycket litet är nytt under
            solen och att de stora frågor vi förtroendevalda har att brottas
            med är eviga. Debatten
          </note>
          <note>
            Börje Nilsson höll sitt jungfrutal i för 33 år sedan gällde komunal
            skatteutjämning, standardhöjning och finansiering av folkpensioner.
          </note>
          <note>
            Börje Nilsson började sin bana som suppleant i konstitutionsutskottet,
            fortsatte till statsutskottet och finansutskottet och har sedan
            1974 varit ledamot av socialförsäkringsutskottet, där han blev
            ordförande
          </note>
          <note>
            1996.
          </note>
          <note>
            Börje Nilsson har ett starkt engagemang för att försäkringskassorna
            skall fungera väl och har varit mycket aktiv för detta i riksdagen,
            såväl när det gäller resurstilldelning som när det gäller rättssäkerhet
            och handläggningsfrågor.
          </note>
          <note>
            Börje Nilsson kan nu avsluta sin långa bana i trygg förvissning
            om att, som direkt ansvarig för beredningen i riksdagen, ha baxat
            det nya pensionssystemet i mål och därmed ett regelverk som kommer
            att ha betydelse för många generationer under lång tid.
          </note>
          <note>
            Jag vet att ett egenhändigt nybyggt lusthus numera finns hemma
            på tomten i Kristianstad, en väl så riktig och angenäm plats att
            betrakta världen från, utifrån ett friare och öppnare perspektiv.
            Börje Nilsson har aldrig varit de stora åthävornas man. Men den
            stillsamma auktoritet, värme och humor, med vilken han har styrt
            socialförsäkringsutskottets arbete i hamn under mycket gott kamratskap,
            har varit djupt uppskattad.
          </note>
          <note>
            Riksdagen framför härmed sitt varma tack för allt arbete och
            det engagemang Börje Nilsson under närmare tre decennier som riksdagsledamot
            har uträttat för folkstyret och jag ber att få överlämna riksdagens
            gåva till Börje Nilsson.
          </note>
          <note>
            (Applåder)
          </note>
          <note>
            Kören sjöng med Johanna Elofsson som solist:
          </note>
          <note>
            Som ett blomstrande mandelträd, musik Bo Hansson och text Pär
            Lagerkvist.
          </note>
          <note>
            Kören sjöng: Plenty good room on the glory train av Kirby Shaw.
          </note>
          <note>
            (Applåder)
          </note>
          <note type="speaker">
            Anf. 66 TALMANNEN:
          </note>
          <note>
            Ärade ledamöter! Så har vi kommit fram till den punkt där jag
            kan hemförlova riksdagens ledamöter efter väl förättat värv, med
            ett stort och varmt tack för era insatser och för den vänlighet,
            uthållighet och ömsesidiga respekt som präglar vardagen här.
          </note>
          <note>
            Jag vill tacka de vice talmännen Anders Björck,
          </note>
          <note>
            Görel Thurdin och Christer Eirefelt för utomordentligt samarbete
            och gott kamratskap under mandatperioden. Jag vill särskilt tacka
            Görel och Christer som nu lämnar riksdagen. Andre vice talman
            Görel Thurdin kom in i riksdagen 1986, var statsråd 1991-1994
            och blev därefter vice talman, samtidigt som hon med intensitet
            och kraft har drivit frågor som engagerar henne.
          </note>
          <note>
            Christer Eirefelt blev riksdagsledamot 1979. Han har ägnat mycket
            kraft åt näringslivsfrågorna och har under denna mandatperiod
            varit nestorn i talmanspresidiet, där han funnits sedan 1988.
          </note>
          <note>
            Båda har också haft andra uppdrag med barnen i centrum - Görel
            som ordförande i Rädda Barnen och
          </note>
          <note>
            Christer som ordförande i Statens nämnd för internationella adoptionsfrågor.
          </note>
          <note>
            Vi önskar er nu all framgång med de viktiga uppdrag som ni nu
            skall fortsätta att ta itu med.
          </note>
          <note>
            Jag vill också tacka talmanskonferensen, talmanskonferensens
            arbetsgrupp och därmed gruppledarna, som med stor öppenhet och
            konstruktivitet har bidragit till utveckling och förnyelse av
            riksdagens arbetsformer, kvittningsmännen, förvaltningsstyrelsen
            och dess direktion samt utskottens och förvaltningskontorets personal.
          </note>
          <note>
            Ett särskilt tack vill jag rikta till kammarkansliets personal
            och i alldeles särskild bemärkelse till kammarsekreterare Gunnar
            Grenfors, som snart, men inte än, får njuta av livet utanför denna
            kammare. Gunnar förblir ju vår betrodde och av kammaren valde
            kammarsekreterare några månader till, till dess den nyvalda riksdagen
            samlas i början av oktober. Men jag är säker på att den nuvarande
            riksdagen - ledamöter och anställda - liksom regeringen och liksom
            jag själv känner ett stort behov av att här i denna stund få framföra
            vårt varma tack och vår djupa respekt för din gärning.
          </note>
          <note>
            Genom sakkunskap, breda erfarenheter från såväl utskott som kammare
            och förvaltningskontor, genom konstruktivitet och kreativitet,
            integritet och lidelse för demokratin och det parlamentariska
            arbetet har
          </note>
          <note>
            Gunnar Grenfors som kammarsekreterare varit ett ovärderligt stöd
            för oss talmän och för alla ledamöter i Sveriges riksdag. Varmt
            tack! Vi önskar dig allt gott inför framtiden.
          </note>
          <note>
            Jag vill överlämna en riktig midsommarbukett som ett tecken på
            vår tacksamhet.
          </note>
          <note>
            (Applåder)
          </note>
          <note>
            Ärade ledamöter! Nu är det definitivt dags att avsluta arbetet
            i denna kammare för förhoppningsvis välbehövlig vila, rekreation
            och återhämtning efter det som varit, men också inför de nya arbetsuppgifter
            som nu väntar i valrörelsen.
          </note>
          <note>
            Men innan vi kastar oss ut i detta, vill jag sända er ut i sommaren
            med några ord av Werner Aspenström,
          </note>
          <note>
            Mätarlarven ur diktsamlingen Litania:
          </note>
          <note>
            Jag sträcker mig ut från mitt körsbärsblad och spanar mot evigheten:
          </note>
          <note>
            evigheten är alldeles för stor i dag, alldeles för blå och tusenmila.
          </note>
          <note>
            Jag tror jag stannar på mitt körsbärsblad och mäter upp mitt
            gröna körsbärsblad.
          </note>
          <note type="speaker">
            Anf. 67 BÖRJE NILSSON (s):
          </note>
          <note>
            Fru talman! Allra först ett mycket stort tack från oss alla som
            nu lämnar riksdagen för den uppvaktning vi har blivit föremål
            för och för de mycket vänliga och värmande ord som talmannen har
            riktat till oss, vilka känns bra att ha med oss när vi nu vandrar
            vidare i livet.
          </note>
          <note>
            Vi som avgår önskar också riksdagen all framgång som landets
            parlament med många livfulla och intressanta debatter i fortsättningen.
          </note>
          <note>
            Innan vi sedan rusar ut i den ljuva sommaren vill jag framföra
            ledamöternas tack till talmannen och de vice talmännen och uttala
            vår uppskattning för er skicklighet och effektivitet i att också
            under denna riksdagssession leda riksdagens arbete och samla oss
            till viktiga beslut.
          </note>
          <note>
            Jag vill också uttala särskild uppskattning till talmannen för
            hennes utmärkta sätt att i olika sammanhang representera riksdagen
            och hävda parlamentets ställning i svenskt samhällsliv. Jag hoppas
            att talmannen under några veckor kan vistas i sin trädgård vid
            havet och sköta om sina älskliga blommor små.
          </note>
          <note>
            Jag vill också understryka talmannens tack till vice talmännen
            Görel Thurdin och Christer Eirefelt, som finns bland den avgående
            skaran, för att ni på ett säkert och sympatiskt sätt har skött
            era uppgifter i talmanskapet. Likaså vill jag tacka Gunnar Grenfors
            för hans förtjänstfulla arbete under många år i riksdagens tjänst.
          </note>
          <note>
            Trots att riksdagen nu slutar officiellt, avstannar inte det
            politiska arbetet. Det fortsätter ute i landet genom samtal, studier
            och på andra sätt. Mycket snart startar också en spännande och
            intressant valrörelse som kommer att engagera oss alla. Jag hoppas
            att det därvid blir många tillfällen till trevliga och stärkande
            kontakter med väljarna.
          </note>
          <note>
            Slutligen vill jag på ledamöternas vägnar till talmannen, de
            vice talmännen och till riksdagens hela personal, som ser till
            att göra Riksdagshuset till en trivsam arbetsplats, rikta en önskan
            om en skön sommar - med lust och fägring stor.
          </note>
          <note>
            (Applåder)
          </note>
          <note>
            Till slut sjöng kören Sommarpsalm, musik Waldemar Åhlén och text
            C D af Wirsén.
          </note>
          <note>
            (Applåder)
          </note>
          <note>
            11 § Kammaren åtskildes kl. 15.04.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 1 § anf. 41 (delvis) och av talmannen därefter till
            sammanträdets slut.
          </note>
        </div>
      </body>
    </text>
  </TEI>
</teiCorpus>
