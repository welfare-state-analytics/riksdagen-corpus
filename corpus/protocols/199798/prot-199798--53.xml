<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199798</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199798</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199798--53</head>
          <docDate when="1998-01-21">1998-01-21</docDate>
        </div>
      </front>
      <body>
        <div>
          <note>
            14.00 - 22.12
          </note>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------
          </note>
          <note>
            1 § Allmänpolitisk debatt
          </note>
          <note>
            Partiledardebatt
          </note>
          <note type="speaker">
            Anf. 1 CARL BILDT (m):
          </note>
          <note>
            Fru talman! Ärade ledamöter! Det sägs ofta att vi i dessa debatter
            i kammaren bara talar om det som är dåligt eller om punkter där
            vi har delade meningar.
          </note>
          <note>
            Låt mig då börja med två viktiga och bra besked som vi har fått
            under de senaste veckorna.
          </note>
          <note>
            Det gäller för det första alldeles självklart pensionsuppgörelsen.
            Det kan sägas, och jag har sagt det, att arbetet tog alldeles
            för lång tid och att det var många konstiga turer som vi kunde
            ha avstått från.
          </note>
          <note>
            Men det ligger nu bakom oss. Det finns dock några frågor som
            återstår.
          </note>
          <note>
            Det är en styrka att det nya pensionssystem som vi beslutade
            om 1994 nu kommer att genomföras. Det är ett bättre, säkrare och
            för individen mer rättvisande system än det gamla. Det ger större
            inflytande över den egna pensionen, och det ger en möjlighet till
            bättre pension inte minst genom den stärkta premieandelen. Jag
            hälsar speciellt Margit Gennser välkommen till kammaren.
          </note>
          <note>
            Jag ser detta som en framgång för oss moderater och för våra
            borgerliga kolleger. Bo Könberg sitter där borta. Jag hoppas att
            det också skall ses som en framgång för socialdemokraterna, en
            framgång för
          </note>
          <note>
            Sverige och en framgång för alla som nu får en möjlighet till
            en bättre pension.
          </note>
          <note>
            Det andra beskedet gäller en annan dimension.
          </note>
          <note>
            Det har kommit från näringsminister Anders Sundström. Han meddelade
            så småningom att det trots allt inte blir en ny skatt på sågspån.
            Det förslaget läggs i papperskorgen.
          </note>
          <note>
            Denna mandatperiod har inneburit höjd skatt på nästan allt och
            av praktiskt taget alla i denna regering.
          </note>
          <note>
            Måhända hade det varit stilenligt om mandatperioden hade avslutats
            med ett beslut om att inte ens sågspånen får bibehålla sin skattefrihet.
            Vi opponerade oss, och Olof Johansson eller Pekka Eriksson opponerade
            sig, och Anders Sundström fick lägga förslaget om skatt på sågspån
            i papperskorgen. Det var bra. Åtminstone sågspånen är befriade
            från skatt. Det var ett litet positivt tecken i ett ganska skattetrött
            land.
          </note>
          <note>
            Vi går mot ett val. Vi har vårriksdagen framför oss. På vårt
            bord kommer det att ligga några viktiga frågor för avgörande.
            Låt mig bara nämna två.
          </note>
          <note>
            Det gäller först byggandet och bostäderna. Det är faktiskt få
            frågor som har försummats så mycket under de senaste åren. Bostadsbyggandet
            har praktiskt taget upphört alldeles. Arbetslösheten bland byggarbetare
            ligger, om man skall tro uppgifterna från deras eget fack, på
            över 30 %.
          </note>
          <note>
            För någon vecka sedan fick vi vara med om någonting som jag tyckte
            var alldeles enastående. Utanför riksdagshuset stod den person
            som i början av denna mandatperiod var vice statsminister och
            vid slutet av denna mandatperiod kanske kunde ha varit statsminister
            och demonstrerade mot regeringens politik. Regeringen har misslyckats
            med sitt uppdrag, sade Jan Nygren. Han krävde lägre skatt på boende.
          </note>
          <note>
            Jag måste säga att jag håller med Jan Nygren på den punkten.
            Vi får se vad regeringen kan åstadkomma.
          </note>
          <note>
            Den andra punkten på dagordningen för vårriksdagen är självfallet
            den regionala utvecklingen, som också har tagits upp i debatten
            en del den senaste veckan. Det har väckts en hel del interpellationer
            under de senaste dagarna. Det är bra.
          </note>
          <note>
            Man märker när man reser runt i landet att det finns en oro för
            att vi nu håller på att gå mot en ny avfolkningsvåg och att det
            är dit som de senaste årens ekonomiska politik, med dess oförmåga
            att skapa förutsättningarna för riktiga jobb runt om i Sverige,
            nu faktiskt har lett oss. Oförmågan i sysselsättningspolitiken
            har börjat drabba de svagaste delarna av vårt land hårt. Det är
            oroande. Vi vill att hela Sverige skall kunna leva och att vi
            skall ha ett bra och ett tryggt land överallt. Där krävs det åtgärder.
          </note>
          <note>
            Det skall inte vara bidrag, regler och myndigheter.
          </note>
          <note>
            Det har vi så att vi kan använda på alla möjliga och omöjliga
            sätt. Nu höll jag på att göra ett jordbrukspolitiskt inlägg. Det
            är inte det vi behöver. Det vi behöver är förutsättningar för
            jobb, företagande och sysselsättning i landets olika delar.
          </note>
          <note>
            Det är två frågor som har dominerat denna mandatperiod.
          </note>
          <note>
            Statsministern säger att han har lyckats så väl med statsfinanserna.
            Jag vill inte utesluta att han kommer att antyda det under dagens
            debatt. Jag är litet mindre imponerad än de flesta på den punkten
            därför att det till alldeles övervägande delen har skett med hjälp
            av höjda skatter på snart sagt allt och alla. Räknar vi bort tillfälliga
            tal som går upp och ned - sådana finns alltid
          </note>
          <note>
            - kan vi se att Riksrevisionsverket nu redovisar ett underliggande
            budgetunderskott på statssidan på ca
          </note>
          <note>
            40 miljarder kronor. Det är det som vi får leva med.
          </note>
          <note>
            Den ekonomiska osäkerhet som vi nu känner har inte tagits med
            i de kalkylerna. Minsta konjunkturförsvagning riskerar att försvaga
            den siffran ytterligare.
          </note>
          <note>
            Det är trots allt jobben och sysselsättningen som är det stora
            misslyckandet denna mandatperiod. Det var där man lovade så mycket,
            och det är där man har åstadkommit så litet.
          </note>
          <note>
            Varje år - 1995, 1996 och 1997 - har man sagt att det skall bli
            så mycket bättre. Varje år har man tvingats säga att det inte
            riktigt blev som man hade tänkt sig, sagt och måhända t.o.m. lovat.
            Varje år hitintills har varit en ny besvikelse. Det gäller också
            1997.
          </note>
          <note>
            Den öppna arbetslösheten minskade och minskar fortfarande framför
            allt genom olika typer av åtgärder.
          </note>
          <note>
            LO-tidningen skrev i sin sammanställning i slutet av förra veckan
            att antalet människor som har jobb minskar. Det är ytterst det
            som gäller. Sysselsättningen har inte varit så låg i Sverige sedan
            1974. Det har vi anledning att betrakta som ett memento i denna
            debatt. Det är ett elände att sysselsättningen är så låg och att
            misslyckandet har varit så stort.
          </note>
          <note>
            Ibland får man ett intryck av att regeringen tycker att det viktigaste
            är att påverka statistiken. Det är åtgärder, åtgärder och åtgärder.
            Det skapas inte jobb utan åtgärder för att statistiken skall se
            bättre ut. Arbetsmarknadspolitiken skall lösa om än inte jobbproblemen
            så dock de politiska problemen.
          </note>
          <note>
            Det har blivit den ena konstiga åtgärden efter den andra. När
            vi nu lyssnar på LO hör vi att man säger att åtgärderna har minskat
            antalet riktiga jobb. De har trängt bort tusentals nya möjligheter
            till jobb.
          </note>
          <note>
            Vi har alltså en situation där det är litet besvärande för regeringen
            att vi, företagsamheten och de flesta ekonomiska bedömare hävdar
            att er skattepolitik har begränsat antalet jobb. Ovanpå detta
            säger nu också
          </note>
          <note>
            LO att er arbetsmarknadspolitik - arbetsmarknadsministern är
            inte här i dag, men jag säger det ändå -
          </note>
          <note>
            har begränsat antalet jobb. Då har det blivit fel i varje ände.
          </note>
          <note>
            Nu går vi uppåt, och det är bra, men från en låg nivå och i snigelfart,
            svagare än i jämförbara länder.
          </note>
          <note>
            När vi talar om jämförbara länder behöver vi dessutom inte söka
            oss långt bort. Vi kan titta på Norge, även om det kan sägas att
            det landet har olja. Men vi kan också se på Finland, som inte
            har någon olja -
          </note>
          <note>
            ännu. Titta vidare på Danmark, som absolut inte har någon olja!
            Alla våra nordiska grannländer har högre tillväxt, lägre ränta
            och fler nya jobb än vad Sverige har lyckats åstadkomma under
            dessa år.
          </note>
          <note>
            Detta måste vi komma bort från. Vi måste få en politik som varaktigt
            och verkligt skapar förutsättningar för nya jobb, både för att
            de arbetslösa skall kunna få jobb och för att vi skall kunna få
            en omställning och utveckling på arbetsmarknaden - en flexibilitet
            så att det också finns människor till de företag som vill och
            kan expandera och för att vi skall slippa den väldiga offentligekonomiska
            börda som det är att offentligt, med bidrag, finansiera alla dem
            som egentligen vill kunna leva på sin lön men som i dag inte kan
            det.
          </note>
          <note>
            Anna Hedborg har konstaterat att den offentliga kostnaden för
            att i dag försörja alla dem som egentligen ingenting hellre skulle
            vilja än att kunna försörja sig själva i dag är större än kostnaden
            för hela ATP-
          </note>
          <note>
            systemet. Vi betalar en hög skatt för att finansiera en hög arbetslöshet,
            och det var inte riktigt så som vi ville ha det.
          </note>
          <note>
            Sverige behöver en förnyelse. Den har begränsats, bromsats och
            skjutits upp under dessa år. Se resultaten, framför allt i sysselsättningsmisslyckandet!
            Det är tid för förändring på den punkten. Det måste ske.
          </note>
          <note>
            Annars släpar vi efter för mycket.
          </note>
          <note>
            Anf. 2 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Jag har en mycket enkel fråga, som jag ställde till
            Carl Bildt under föregående partiledardebatt. Då fick jag inget
            svar, och det kan jag i och för sig förstå med tanke på hans då
            nyligen inträffade återkomst till svensk politik. Nu har det gått
            några månader.
          </note>
          <note>
            Jag vill veta, Carl Bildt - och det vill säkert också de som
            följer den här debatten - hur moderaterna skall klara att dra
            ned den kommunala verksamheten med 17 miljarder kronor de närmaste
            åren. Vad betyder det här för sysselsättningen, för skolan och
            för vården?
          </note>
          <note type="speaker">
            Anf. 3 CARL BILDT (m) replik:
          </note>
          <note>
            Fru talman! Jag har förstått av medierna att statsministern har
            haft mycket annat för sig, bl.a. att förbereda sig för denna debatt,
            men om han hade följt den offentliga debatten om detta, hade han
            lärt sig ett och annat.
          </note>
          <note>
            Jag har bl.a. haft en intresseväckande debatt med hans partisekreterare,
            som väl inte heller är här i dag.
          </note>
          <note>
            Jag har där påpekat det enkla förhållandet att nivån på statsbidragen
            till den kommunala sektorn - det är det som statsministern avser,
            eller hur? - i våra alternativ för den kommande mandatperioden
            är ca 40 miljarder kronor högre än den som statsministrarna Ingvar
          </note>
          <note>
            Carlsson och Göran Persson har administrerat under denna mandatperiod.
            Så är det. Det är sanningen, men det har socialdemokraterna oerhört
            svårt att erkänna, eftersom det inte stämmer med deras propaganda.
          </note>
          <note>
            Det är också sanning att socialdemokraterna lovar ytterligare
            mycket mera pengar - medel som vi tycker att det är bättre att
            använda till skattesänkningar. Kom dock ihåg när ni lyssnar på
            socialdemokraternas löften skillnaden mellan före valet och efter
            valet! Före det förra valet lovade de inga avskedanden i kommuner
            och landsting, men 68 000 personer avskedades, och de avskedandena
            fortsätter. Med vår politik blir det mer pengar än vad det blivit
            under Carlsson och
          </note>
          <note>
            Persson. Det har framgått av den offentliga debatten, och jag
            är tacksam att ha fått denna möjlighet att direkt informera statsministern.
          </note>
          <note>
            Anf. 4 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Jag tror att det är bra om vi kan klara ut den här
            frågan. I moderaternas budgetalternativ har det ju lagts in en
            skattesänkning om 3 kr i kommunerna. Två av dem skall användas
            för att växlas ut mot den s.k. skolpengen. Den sista kronan skall
            man ta hem genom effektiviseringar i kommuner och landsting. Jag
            har frågat vari de effektiviseringarna består.
          </note>
          <note>
            Det är ungefär 9 miljarder av de 17 miljarder kronorna. De andra
            8 miljarderna får man genom att säga nej till de statsbidragshöjningar
            som vi har ställt i utsikt och som jag inser att moderaterna inte
            kommer att acceptera.
          </note>
          <note>
            Jag har tidigare frågat, och jag gör det kanske också med stöd
            av några hundra moderata kommunalråd: Hur går det till att efter
            de svåra år som vi nu har haft i vård, skola och omsorg effektivisera
            i kommunerna så att man kan sänka skatten med ytterligare en krona?
            9 miljarder kronor motsvarar ju, Carl Bildt, ungefär 25 000 anställda.
            Varifrån skall de tas? Man bör rimligen ge ett svar på det, särskilt
            med tanke på att hela den nedgång i sysselsättning som vi har
            haft ligger inom den offentliga sektorn.
          </note>
          <note>
            Den privata sektorn har ju växt till, och när vi nu har städat
            efter er och fått ordning på ekonomin kan vi vända på utvecklingen
            också i kommuner och landsting. Nu skall ni sänka skatten i kommunerna
            och effektivisera. Jag skulle sätta stort värde på om den effektiviseringen
            kunde klaras ut från denna talarstol.
          </note>
          <note type="speaker">
            Anf. 5 CARL BILDT (m) replik:
          </note>
          <note>
            Fru talman! Statsministern erkände en sak och gled undan på en
            annan punkt. Han erkände det löfte som man ställde ut i den förra
            valrörelsen, och det var inte vilket löfte som helst. Jag kommer
            ihåg att jag satt i TV-studion när Ingvar Carlsson direkt till
            svenska folket i sitt sista framträdande sade: Vi socialdemokrater
            lovar att det inte blir några avskedanden i kommuner och landsting.
            Sedan dess har 68 000
          </note>
          <note>
            personer avskedats. Det är 68 000 svek som ni har åstadkommit.
            Det är bra att det blir klarlagt.
          </note>
          <note>
            Han undvek sedan hela den fråga som han brukar diskutera, statsbidragen
            till kommuner och landsting.
          </note>
          <note>
            När jag säger att det med den politik som vi har föreslagit faktiskt
            blir 40 miljarder kronor mer än vad regeringarna Carlsson och
            Persson har åstadkommit under denna mandatperiod säger han inte
            emot. Jag tar det som en bekräftelse. Det är bra.
          </note>
          <note>
            Det är vidare riktigt att vi strävar efter att sänka kommunalskatterna.
            Det har varit en viss debatt under mellandagarna där man har påpekat
            att våra kommunalmän inte har föreslagit detta i samtliga kommuner
            utan för innevarande år bara i kommuner som omfattar ungefär hälften
            av landets invånare.
          </note>
          <note>
            Detta är en bedömning som varken Göran Persson, jag, Erik Åsbrink
            eller Thage G Peterson kan göra här för alla kommuner. Duktiga
            kommunalmän som håller reda på skattebetalarnas pengar, undviker
            sådant som är onödigt och satsar på det som är nödvändigt kan
            i kommun efter kommun skapa de förutsättningarna. Vi svarar för
            statsbidragen. Där lovar socialdemokraterna mycket mera. Vi lovar
            något mera, men vi lovar inte fullt så mycket som de. Vad vi kan
            säga är att de bröt sina löften men att vi har förutsättningar
            för att hålla våra.
          </note>
          <note type="speaker">
            Anf. 6 GUDRUN SCHYMAN (v) replik:
          </note>
          <note>
            Fru talman! Jag tycker att det är en intressant diskussion som
            Carl Bildt och statsministern för, och jag vill gärna fortsätta
            den. Jag kan inte uppfatta något konkret svar på frågan hur resultatet
            kommer att se ut om eller när skattesänkningarna kommer att genomföras.
          </note>
          <note>
            Såvitt jag förstår handlar det om sänkta bidrag från staten på
            20 miljarder kronor de kommande två åren. Dessutom vill moderaterna
            sänka kommunalskatten direkt ute i kommunerna. Dessutom - och
            detta är en fråga som också gäller Göran Persson -
          </note>
          <note>
            har ni faktiskt kommit överens om ett nytt pensionssystem som
            innebär kostnader för kommuner och landsting på runt 11 miljarder
            kronor, eftersom man finansierat det på det sättet att skatteunderlaget
            för kommuner och landsting minskar.
          </note>
          <note>
            Då frågar jag mig: Vem skall betala detta? Hur skall detta gå
            till?
          </note>
          <note type="speaker">
            Anf. 7 CARL BILDT (m) replik:
          </note>
          <note>
            Fru talman! Först vill jag be om ursäkt, Gudrun
          </note>
          <note>
            Schyman, om jag är litet kortfattad. Den enkla anledningen är
            att alla vill diskutera med mig, och eftersom jag inte har så
            mycket tid kan det bli problem.
          </note>
          <note>
            Effekterna av pensionsuppgörelsen skall vi neutralisera. Det
            är vi överens om. Det gäller både oss moderater och regeringen.
          </note>
          <note>
            När det i övrigt gäller statsbidragen till kommunerna är det
            inte så att de skärs ned i förhållande till vad de har varit.
            Vi moderater lovar mindre än socialdemokraterna. Men socialdemokraterna
            har ännu inte lyckats leverera vad de har lovat, inte någonsin.
          </note>
          <note>
            Jag tror att vi har större förutsättningar att hålla våra löften.
            Det blir ca 40 miljarder kronor mer nästa mandatperiod med den
            politik som vi har föreslagit än med den som regeringarna Carlsson
            och Persson administrerat under denna mandatperiod.
          </note>
          <note>
            Sunda kommunalmän administrerar goda ekonomier. De lägger fram
            de förslag som är möjliga i varje givet läge. Vi skall inte skriva
            dem på näsan om vare sig plus eller minus från Sveriges riksdag.
            Moderata kommunalmän strävar alltid efter lägsta möjliga skatt,
            men också efter god sjukvård och god skola. Det kan man se runt
            om i landet.
          </note>
          <note type="speaker">
            Anf. 8 GUDRUN SCHYMAN (v) replik:
          </note>
          <note>
            Fru talman! Det är möjligt att moderata kommunalmän i Carl Bildts
            ögon är sunda. Män är de, och det ser man på vad de skär på i
            kommunerna. Det är alldeles tydligt. Det är inte direkt någon
            särskild kvinnoprofil på besparingarna, utan det är kvinnor som
            drabbas genom de nedskärningar som görs.
          </note>
          <note>
            Att moderaternas pengar till kommunerna är mindre än socialdemokraternas
            är väl ingen bra ursäkt, eftersom inte heller socialdemokraternas
            räcker till de behov som vi faktiskt har. Vi har kris inom vården,
            omsorgen, skolan och kulturen. Människor har behov som skall tillfredsställas.
            De blir inte tillfredsställda för att moderaterna avsätter mindre
            pengar än vad socialdemokraterna gör, när socialdemokraternas
            pengar inte räcker.
          </note>
          <note>
            När det gäller pensionsöverenskommelsen skall 11
          </note>
          <note>
            miljarder kronor "neutraliseras". Hur många som lyssnar på denna
            debatt begriper vad det innebär i praktiken? Vad är det som skall
            neutraliseras? Mig veterligen handlar pengar om kronor och ören.
            Någon skall betala notan. Vanligtvis brukar det bli vanligt folk.
            Jag vet inte om det kan kallas för
          </note>
          <note>
            "neutraliseras".
          </note>
          <note type="speaker">
            Anf. 9 CARL BILDT (m) replik:
          </note>
          <note>
            Fru talman! På den senare punkten, vad gäller finansieringen
            av pensionsöverenskommelsen, såg jag i tidningarna att Maj-Inger
            Klingvall höll en presskonferens i går. Jag begrep inte riktigt
            vad hon sade. Det måste jag erkänna. Men vi har en genomförandegrupp
            som nu skall reda ut detta. Jag hoppas att det från regeringens
            sida också kan ges klargörande besked.
          </note>
          <note>
            Vad gäller vården: Låt mig hoppas att vi får Gudrun Schyman med
            på att återinföra den vårdgaranti som avskaffades, och vars avskaffande
            har resulterat i att vårdköerna har växt.
          </note>
          <note type="speaker">
            Anf. 10 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Carl Bildt har i sitt anförande gång på gång upprepat
            förnyelse, förnyelse och förnyelse, som något slags mantra. Men
            han har inte sagt ett ord om vad förnyelsen konkret skall innebära
            mer än att han är glad över att han har lyckats ro hem en pensionsuppgörelse.
            Den skall visserligen alla enligt honom få del av. Men vi vet
            att den stora gruppen arbetslösa som inte kan jobba hela tiden
            kanske inte lika mycket får del av den. Men det var inte om detta
            jag tänkte fråga honom.
          </note>
          <note>
            Inom offentlig sektor upplever man i dag stora kriser, inte minst
            när det gäller barnens situation och i skolan. Man hör mycket
            orolig personal som gång på gång talar om: Vi har inte tid, och
            vi hinner inte med.
          </note>
          <note>
            Då undrar jag litet grand i Carl Bildts väg: Räknas de jobb som
            utförs av den offentliga sektorns personal till "riktiga jobb"?
            Eller är det så att de inte räknas dit och därmed inte berörs
            när man drar ned på skatteintäkterna?
          </note>
          <note>
            Hur kommer det att drabba kärnverksamheterna i kommunerna? Jag
            tycker inte att vi har fått en ordentlig redogörelse av Carl Bildt
            utan bara ett påhopp på den socialdemokratiska politiken. Det
            gagnar inte demokratin och det gagnar inte politiken när vi inte
            kan få svar på frågan: Vad vill moderaterna med sin politik när
            det gäller offentlig sektor, verksamheten där och inte minst barnen?
          </note>
          <note type="speaker">
            Anf. 11 CARL BILDT (m) replik:
          </note>
          <note>
            Fru talman! Jag får säga det igen. Det är ingen ohövlighet, Marianne
            Samuelsson. Jag är ledsen, men debattordningen förutsätter inte
            att alla skall debattera mot mig. Jag förutsätts vara mindre intressant.
            Jag får inte så mycket tid över sedan.
          </note>
          <note>
            Marianne Samuelsson har en poäng som jag tycker är viktig, och
            det är de arbetslösa och pensionerna.
          </note>
          <note>
            Detta pensionssystem förutsätter att människor faktiskt har jobb
            och goda inkomster. Då blir det goda pensioner. Därmed ökar detta
            pensionssystem trycket på oss politiker att föra en sådan politik
            att det verkligen kommer fram riktiga jobb, riktiga löner och
            riktiga inkomster.
          </note>
          <note>
            De jobben kan självfallet komma både ute i näringslivet och i
            den offentliga sektorn. En domare, ett vårdbiträde, en barnsköterska,
            en förman och en skogsarbetare har alla rätt till lön och utkomst
            och därmed pension. Men det vi är alldeles överens om är att vi
            för att klara arbetslösheten och sysselsättningen måste ha en
            expansion i näringslivet. Det har alla sagt, och det tror jag
            också att Miljöpartiet håller med om.
          </note>
          <note>
            Det är där det stora misslyckandet ligger, också för den politik
            som Miljöpartiet företräder. Alla riktiga jobb är viktiga. De
            skall fram, och de ger nu god pension.
          </note>
          <note type="speaker">
            Anf. 12 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Av det här inlägget förstår jag att Carl
          </note>
          <note>
            Bildt har läst på pensionsuppgörelsen. Han kan tydligen den utifrån
            de moderata synpunkterna. Men han har inte sett hur verkligheten
            ser ut i den offentliga sektorn. Han talar om riktiga jobb utan
            att tala om att när det gäller den kommunala sektorn måste det
            innebära att vi gemensamt finansierar dem för att klara av en
            bra barnomsorg, en bra skola och en bra äldreomsorg.
          </note>
          <note>
            Vid varje besök man gör i dag ute i den offentliga sektorn får
            man höra: Det behövs fler händer, och det behövs fler människor.
            Men det kostar också en del pengar. Jag skulle gärna vilja veta
            hur moderaterna vill finansiera detta, hur man skall klara pengarna
            till den offentliga sektorn. Även i moderat politik måste debet
            och kredit gå ihop.
          </note>
          <note type="speaker">
            Anf. 13 CARL BILDT (m) replik:
          </note>
          <note>
            Fru talman! Det är rätt. De 68 000 jobb som försvann var riktiga
            jobb. Det var riktiga människor med riktiga jobb som hade trott
            på löften. Jobben försvann, och de var riktiga.
          </note>
          <note>
            Hur finansierar man den offentliga verksamheten?
          </note>
          <note>
            Det gör man genom skatt. Jag är ledsen om det kommer som en nyhet
            för Marianne Samuelsson, men den moderata budgetpolitiken förutsätter
            inte att skatterna avskaffas i Sverige. De kommer att vara kvar.
            De blir något lägre och därmed något bättre, men de är kvar.
          </note>
          <note type="speaker">
            Anf. 14 OLOF JOHANSSON (c):
          </note>
          <note>
            Fru talman! Carl Bildt vill inte ha några provokationer. Då räcker
            inte hans taletid. Så om jag visar vänlighet åt det hållet, så
            beror det bara på detta.
          </note>
          <note>
            År 1998 har just börjat, och det är väljarnas år. Då fylls medierna
            av opinionsundersökningar på temat:
          </note>
          <note>
            Är Persson eller Bildt populärast? Nästa fråga är:
          </note>
          <note>
            Vem kan vara med vem? Vilken politik som skall föras blir i en
            sådan debatt ett andrahandsintresse. Så får det inte vara. Väljarna
            glöms bort. Men det är de som bestämmer, och de senaste valen
            har de inte gett något parti eller någon konstellation egen majoritet.
          </note>
          <note>
            Därför behövs partier som vågar och kan samarbeta -
          </note>
          <note>
            detta oavsett regeringsposition eller ej. Sverige har kvar många
            problem.
          </note>
          <note>
            Sverige behöver mer politisk samling, mindre konfrontation, mer
            av framtidstro och nya möjligheter, mer av nytänkande och nya
            jobb, mer av ekonomisk styrka i förhållande till omvärlden, mer
            av omtanke och tid för varandra, mer av delaktighet för medborgarna
            i det gemensamma, mer av jämställdhet mellan kvinnor och män,
            mer av rättstrygghet och en starkare kamp mot våldet i samhället,
            mer av rättvisa och likvärdiga levnadsvillkor i hela landet. Det
            saknas inte arbetsuppgifter, och de är vårt gemensamma ansvar.
          </note>
          <note>
            Grunden är lagd. En del ifrågasätter den. Den ekonomiska krisen
            är avvärjd men aldrig avförd. Det som skett och sker i Asien ger
            en fingervisning om hur en bräcklig ekonomi som har allvarliga
            obalanser eller strukturfel lätt kan hamna i bekymmer. Därför
            finns det inget utrymme för överbudspolitik.
          </note>
          <note>
            Som har berörts under tidigare replikskiften är naturligtvis
            ett av de stora problemen arbetslösheten, som måste angripas med
            kraft. Den sjunker, men takten måste öka. Med ordning och reda
            i statens finanser ökar möjligheterna för fler jobb. Långräntan,
            som är avgörande för i alla fall långsiktiga investeringar, är
            rekordlåg. De ekonomiska kurvorna pekar åt rätt håll. Det har,
            mina vänner, varit fritt fram för alla här i riksdagen att delta
            i skapandet av dessa bättre förutsättningar. För detta behövs
            inga särskilda konferenser, utan det krävs samhällsansvar, vilja
            och förmåga.
          </note>
          <note>
            Med en fortsatt ansvarsfull lönebildning kan arbetsmarknadens
            parter bidra till att stärka chanserna till nya jobb. Motsatsen
            innebär löneökningar utöver vad ekonomin tål och skadar ofelbart
            förutsättningarna för fler jobb. Pappersavtalet är ett positivt
            exempel på samhällsansvar, ett ansvar också för dem som står utanför
            arbetsmarknaden.
          </note>
          <note>
            Vad Sverige och den svenska ekonomin nu minst av allt behöver
            är deltagande i högriskprojekt som den europeiska valutaunionen.
            Centerpartiet säger ett tydligt nej till EMU-medlemskap och ja
            till att utveckla Sverige som företagarnation med en stark ekonomi
            utanför EMU.
          </note>
          <note>
            Skatten skall sänkas för alla löntagare, främst för låg- och
            medelinkomsttagarna, när värnskatten försvinner. Men det skall
            göras utan att låna. Det beror på det utrymme som skapas. Skatten
            skall vidare sänkas för företagen, såsom nu skett vid årsskiftet
            med fem procentenheter på en lönesumma upp till
          </note>
          <note>
            850 000 kr. Skatten skall sänkas på arbete och samtidigt höjas
            på miljöbelastande verksamhet - det är det som vi brukar kalla
            för skatteväxling.
          </note>
          <note>
            Det ekologiska lyftet skall fullföljas. Centerpartiets vilja
            att utnyttja den nya och miljövänliga tekniken, att utveckla det
            som växer, att värna det enda jordklot vi har att värna, att inte
            skjuta miljöproblemen på framtiden och kommande generationer skiljer
            oss från en del andra, som lätt framstår som bakåtsträvare och
            betongfundamentalister. De senare ser i kärnkraft och stora, prestigefyllda
            projekt som broar och motorvägsleder en framtid som inte existerar.
            Jag tänkte komma med en liten passning: Så fort vi i
          </note>
          <note>
            Centern inte är med går 5-6 miljarder kronor till
          </note>
          <note>
            Södra länken här i regionen utan synbar finansiering.
          </note>
          <note>
            Det innebär 1 miljard per fil. Det är visserligen en engångssumma,
            men ändå!
          </note>
          <note>
            Avgörande för nya jobb och framtidstro är också förmågan att
            utveckla Sverige som kunskapsnation.
          </note>
          <note>
            Centerpartiet har gått i frontlinjen för att stärka och utveckla
            de mindre och medelstora högskolorna. Nu har vi svart på vitt
            från myndigheten NUTEK att dessa högskolor står sig väl i konkurrensen.
            Det är inte slöseri med resurser att bygga ut högskolan i
          </note>
          <note>
            Sundsvall, Härnösand, Östersund, Falun, Borlänge,
          </note>
          <note>
            Kalmar, Växjö, Örebro, Karlstad, Norrköping, Visby etc. Det är
            att satsa på framtiden.
          </note>
          <note>
            För enskilda individer ger det utvecklingsmöjligheter och är
            en investering i framtiden. Regionalt är det en motor i utvecklingen.
            Jag hoppas att de som brukar åberopa detta som manipulering av
            statistik skall sluta att göra det. Vi alla som haft privilegiet
            att få utbildning vet att det är just ett privilegium.
          </note>
          <note>
            För Centerpartiet har det varit en självklarhet att medverka
            till nya, friska pengar till vård, omsorg och skola - 4 miljarder
            1997 och 8 miljarder 1998. Saneringen av ekonomin syftar just
            till att stärka - inte försvaga - välfärdens grunder med egna
            pengar. Jag tror inte att Internationella valutafonden skulle
            göra våra prioriteringar om vi överlät besluten dit.
          </note>
          <note>
            Centerpartiet vill fortsätta att utveckla välfärden, inte avveckla
            den. En viktig åtgärd är att öka barnfamiljernas valfrihet, t.ex.
            genom ett sammanhållet ekonomiskt stöd som är lika för alla barn
            från 0 till 6
          </note>
          <note>
            år. Familjen ges maximal frihet att utnyttja det sammanhållna
            stödet, och genom beskattning ökar rättvisan. Den som behöver
            mest får mest.
          </note>
          <note>
            Pensionsuppgörelsen skapar ökad trygghet för framtidens pensionärer.
            Dagens ATP-pensionärer skall självfallet ha återställda pensioner
            i takt med att ekonomin tillfrisknar.
          </note>
          <note>
            Fru talman! Låt mig i den andra delen av detta anförande uppehålla
            mig ganska mycket vid det som vi kunnat avläsa i statistiken under
            den senaste tiden:
          </note>
          <note>
            Sverige håller på att kantra. Hela 18 av Sveriges 23
          </note>
          <note>
            län fick vidkännas folkminskning 1997. Särskilt storstadsområden
            och landsbygd förlorar på folkförflyttning och koncentration.
            Många byar och småkommuner får karaktären av "de äldres kvarter".
            Storstäderna får försämrad miljö genom ökade trafikproblem - det
            blir ökade krav på investeringar, vilket jag nämnde tidigare.
            De får segregation, trängsel och ökade levnadskostnader. Koncentrationspolitiken
            korar inga segrare. Den skapar bara förlorare.
          </note>
          <note>
            Stockholms län har sedan 1975 ökat med 270 000
          </note>
          <note>
            personer. Det är 42 % av den totala folkökningen på
          </note>
          <note>
            640 000 personer i Sverige sedan dess.
          </note>
          <note>
            Koncentrationen av befolkning och verksamheter blir en samhällsekonomisk
            belastning. Det är det som man brukar kalla för strukturella problem
            från den här talarstolen. Någon kommer att invända och kalla detta
            storstadsfientlighet, men det är precis tvärtom.
          </note>
          <note>
            Runt om i Sverige har det investerats mycket kapital i bostäder,
            vägar, skolor, butiker och annan service, för att inte tala om
            alla de sociala nätverk som bryts upp när människor tvingas flytta.
            Nytt kapital måste investeras i nya bostadsområden, vägar, skolor
            och vårdinrättningar i områden som expanderar. Även om det ger
            jobb, som Carl Bildt sade, är det viktigt att det finns en balans
            i det hela och att vi inte tvingas använda mera pengar just därför
            att vi underutnyttjar på ett håll och överhettar på ett annat.
            En mer balanserad befolkningsutveckling skulle innebära ett bättre
            utnyttjande av gjorda investeringar. Det skulle dessutom leda
            till större rättvisa.
          </note>
          <note>
            Den som värnar om t.ex. vår huvudstads utveckling och miljö -
            och jag har varit med om det när vi tillskapade Ekoparken - vet
            vilka exploateringsintressen som ständigt naggar grönområdena
            i kanten.
          </note>
          <note>
            Glöm inte heller den skada som överhettningen under
          </note>
          <note>
            80-talet åstadkom. I slutändan blev det en finanskris som kostade
            skattebetalarna tiotals miljarder kronor efter fastighetsprisernas
            uppgång, lånekarusellen och spekulationerna.
          </note>
          <note>
            Det finns ytterligare en aspekt på det här. Det märkliga är att
            centralister ofta talar vackert om den enskildes privata sfär
            som inte får begränsas men samtidigt utan tveksamhet är beredda
            att flytta inflytande och suveränitet i samhällsbeslut långt bort
            från den enskilde. Så resonerar ofta socialdemokratiska eller
            konservativa partier i Europa inför EMU-
          </note>
          <note>
            projektet trots vitt skilda utgångspunkter för hur marknadens
            makt kommer att påverkas.
          </note>
          <note>
            Här i Sverige har Centerpartiet tydligare än något annat parti
            arbetat för en politik med bättre regional utveckling, med likvärdiga
            möjligheter till arbete, service, utbildning och god miljö i alla
            delar av landet. Det borde vara självklart för alla, men andra
            har, som jag ser det, motarbetat vår politik.
          </note>
          <note>
            Det handlar om att skapa närhet på det demokratiska området.
            De människor som berörs av besluten skall också vara med och fatta
            dem. Det talas om detta som ett mantra just inom EU, men tillämpas
            förfärligt dåligt.
          </note>
          <note>
            De mindre lokala arbetsmarknaderna måste breddas genom en näringspolitik
            som underlättar och uppmuntrar att starta, äga, driva och utveckla
            företag.
          </note>
          <note>
            De mindre företagen måste främjas även i förhållande till de
            stora. Det är därför vi har valt den här modellen med sänkta arbetsgivaravgifter
            på en viss lönesumma.
          </note>
          <note>
            Det är klart att 42 500 inte betyder något för Ericsson, men
            det betyder mycket för Svensson eller Johansson med det mindre
            företaget.
          </note>
          <note>
            Målformuleringarna för den regionala utvecklingen behöver bli
            tydliga och konkreta. Statliga verk och myndigheter måste åläggas
            ett tydligt ansvar för regional utveckling och rättvisa. Besparingar
            och rationaliseringar får inte innebära att verksamheter automatiskt
            flyttas från mindre till större orter. Kommunikationerna måste
            fungera över hela landet.
          </note>
          <note>
            Decentralisering i det regionala perspektivet handlar om rättvisa
            och balans. Det ger individerna större möjligheter att välja var
            man vill bo och arbeta.
          </note>
          <note>
            Bara koncentrationsdogmatiker kan ha något emot detta. De som
            anser att resurserna skall användas långsiktigt och hållbart är
            i allmänhet decentralister.
          </note>
          <note>
            De vet nämligen att allt som växer och allt förnybart finns över
            hela landet. Det kan inte ens centralister ändra på.
          </note>
          <note>
            Under 90-talet har vi förmått först den moderatledda regeringen
            och sedan socialdemokratiska - och det gick ganska enkelt i det
            senare fallet - att ställa upp på målsättningen att hela Sverige
            skall leva. Men det krävs mer än bara mål. Det krävs åtgärder
            för decentralisering, för regional rättvisa, för delaktighet och
            maktspridning. Det krävs fördelning av resurser om strukturella
            obalanser skall kunna bemästras. Det handlar inte om regionalpolitiska
            bidrag. Kraven är långt vidare än så.
          </note>
          <note>
            Därför har vi lämnat ett femtontal interpellationer, som redan
            åberopats, för regional rättvisa här vid riksdagsstarten. Därför
            vill jag också fråga främst moderater och socialdemokrater, båda
            med rötter i centralismens idéer från olika utgångspunkter, vad
            de vill göra. Om svaren inte är tillräckligt tydliga - nu eller
            vid kommande interpellationsdebatter - måste vi dra slutsatser
            om samarbetsmöjligheternas begränsningar. Då får den norska regeringsmodellen
            för vår del gärna bli ett alternativ också i Sverige. Men jag
            förstår från gårdagens Aktuellt att Alf Svensson har andra ideal
            än Kjell Magne Bondevik.
          </note>
          <note>
            (Applåder)
          </note>
          <note type="speaker">
            Anf. 15 GUDRUN SCHYMAN (v) replik:
          </note>
          <note>
            Fru talman! Det är alldeles riktigt som Olof Johansson säger
            att politiken handlar för mycket om vem som är populärast och
            vem som kan vara med vem och väldigt sällan om varför.
          </note>
          <note>
            Det här är ju ett bra tillfälle att ge litet konsumentupplysning
            till våra väljare. Jag vill fortsätta med frågan om pensionerna.
            Jag tror att det är väldigt många väljare som frågar sig framför
            allt hur det skall bli och hur det skall betalas. I den förra
            replikrundan med Carl Bildt diskuterade vi detta, och där fick
            vi beskedet att dessa 11 miljarder kronor skall neutraliseras.
            Vi fick också besked om att Maj-Inger Klingvall hade haft en presskonferens
            där han inte hade förstått vad hon menade. Det är ju en hel del
            frågetecken som behöver rätas ut. Nu är min fråga: Har
          </note>
          <note>
            Centerpartiet förstått vad den här pensionsöverenskommelsen innebär,
            hur den skall finansieras och vilka konsekvenser det kommer att
            få för olika människor?
          </note>
          <note type="speaker">
            Anf. 16 OLOF JOHANSSON (c) replik:
          </note>
          <note>
            Fru talman! Svaret är ja. Jag skall inte vara oförskämd och gå
            ned nu.
          </note>
          <note>
            Jag förstår om det är väldigt många människor som har ett stort
            kunskapsbehov på det här området.
          </note>
          <note>
            Den här reformen är tekniskt svår om man håller sig på den nivån.
            När det gäller de 11 miljarderna är det självfallet en fråga om
            fördelning mellan stat och kommun. Carl Bildt och Göran Persson
            diskuterade neutralisering. Det är ju en fråga om att när grundavdraget
            påverkas av växlingen mellan egenavgifter och annat är det inte
            kommunerna som skall bära den bördan.
          </note>
          <note>
            Sedan finns det ju inkomstsidor också, om man vill gå in på dem
            för att säga att detta är möjligt att finansiera. Med den nya
            pensionsreformen har vi inte samma buffertbehov för framtiden.
            Vi som är emot maktkoncentration i form av pengar och stora fonder
            tycker naturligtvis att det är bra om vi kan dra ned den här bufferten
            och gärna växla den mot andra saker, dvs. statlig upplåning, och
            därmed få ned statsskulden och räntan på denna statsskuld. Men
            längre än så tänker jag inte gå i pedagogiken just nu av tidsskäl.
          </note>
          <note type="speaker">
            Anf. 17 GUDRUN SCHYMAN (v) replik:
          </note>
          <note>
            Fru talman! Det tycker jag är tråkigt. Vi kan väl ta några minuter
            till. Jag tror att det här är en mycket viktig fråga. Jag kan
            förstå att Moderaterna är glada över pensionsöverenskommelsen,
            eftersom det är ett ideologiskt genombrott för Moderaternas syn
            på att flytta offentligt, dvs. gemensamt, sparande till privat
            sparande. Det gör det omöjligt att få det gemensamma sparandet
            till att också bli ett gemensamt ägande, vilket skulle bryta den
            privata maktkoncentrationen över ägandet som ju Vänsterpartiet
            vill. Därför är
          </note>
          <note>
            Carl Bildt, Margit Gennser m.fl. jätteglada.
          </note>
          <note>
            Men jag undrar ändå om det inte krävs en förklaring till varför
            ni är glada över detta, Olof Johansson, och hur det skall betalas.
            Kommunerna kommer att kompenseras på något sätt genom att vi inte
            har samma buffertbehov. Vad betyder det då? I slutändan är det
            ju faktiskt människor som måste betala. Detta är ju inte något
            nollsummespel antar jag. Jag tror att det vore bra om Olof Johansson
            ägnade några minuter till en bättre pedagogik.
          </note>
          <note type="speaker">
            Anf. 18 OLOF JOHANSSON (c) replik:
          </note>
          <note>
            Fru talman! Det här tenderar att bli mindre av politik och mer
            av teknik. Det nya med det föreslagna pensionssystemet är ju att
            det fungerar autonomt, dvs.
          </note>
          <note>
            är balanserat inom sig självt genom den koppling till samhällsekonomins
            utveckling som ligger i systemet med indexering osv. kopplat till
            löneutvecklingen.
          </note>
          <note>
            Det är det som är grunden till att man inte behöver lika mycket
            kapital i reserv för fluktuationer över tiden som i det gamla
            systemet. Detta höll dessutom inte ekonomiskt. Det var för generöst
            med det som gavs ut och klarade inte stora förändringar i tillväxttakt.
          </note>
          <note>
            Men det är som sagt också viktigt att konstatera att pensionerna
            är beroende av vad vi producerar samlat här i landet över tiden.
            Vi får inte ut mer än en viss andel av vad vi kan producera, dvs.
            de 18,5 % som avses för framtiden. Det tycker jag är viktigt.
          </note>
          <note>
            Låt mig också understryka att vi på det gamla 50-
          </note>
          <note>
            talet stod för en frivilliglinje i ATP-omröstningen, med just
            en större möjlighet för den enskilde att själv bestämma om sitt
            pensionssparande. Det blev inte så.
          </note>
          <note>
            Men det här systemet är mer balanserat ur den här synpunkten
            än ATP-systemet. Människor kommer att få disponera över 2,5 procentenheter
            av de 18,5 procenten för premiereserv och egen placering - om
            de så väljer. I annat fall hamnar de i en sjunde AP-fond, efter
            vad jag har förstått, med uppgift att förvalta dessa pengar.
          </note>
          <note type="speaker">
            Anf. 19 ALF SVENSSON (kd) replik:
          </note>
          <note>
            Fru talman! Jag hörde noga på Olof Johansson och gladde mig över
            hans plädering för vårdnadsbidraget.
          </note>
          <note>
            Jag kunde inte tolka det annorlunda. Det har ju varit tyst om
            det från Johanssons sida under den tid han suttit tillsammans
            med Persson, Åsbrink och andra.
          </note>
          <note>
            Sedan kom han in på det här med regionalpolitik, och då studsade
            man till. Då anklagades helt plötsligt socialdemokratin och moderaterna.
            Jag har inte tänkt försvara dem, men Olof Johansson har ju tidigare
            stått här och talat om att han har fått igenom det han önskat
            ihop med socialdemokraterna, räddat landet osv. Nu är det helt
            plötsligt elände med den regionalpolitik som Olof Johansson och
            Göran Persson har drivit, och det kan jag förstå. Men det är väl
            eftertankens kranka blekhet.
          </note>
          <note>
            Fru talman! Jag begärde faktiskt ordet eftersom
          </note>
          <note>
            Olof Johansson helt plötsligt började tala om Norge och regeringen
            där. Jag blev litet nervös, för där är det ju en kristdemokrat
            som är statsminister. Men på slutet dängde han till med - och
            här var väl verkligen det dunkelt sagda det dunkelt tänkta: Jag
            förstod av
          </note>
          <note>
            TV i går att Alf Svensson har andra ideal än Kjell
          </note>
          <note>
            Magne Bondevik. Fru talman! Jag ber nu Olof Johansson att tala
            om vilka ideal jag har enligt hans åsikt, så skall jag senare
            vid tillfälle tala om vilka jag själv anser mig ha.
          </note>
          <note type="speaker">
            Anf. 20 OLOF JOHANSSON (c) replik:
          </note>
          <note>
            Fru talman! Nu skall vi inte krångla till den här debatten mer
            än nödvändigt, Alf Svensson. Vad det handlade om i Aktuellt i
            går - jag hoppas att Alf
          </note>
          <note>
            Svensson kommer ihåg det; det är ju bara några timmar sedan -
            var vem som kunde vara med vem. Det är kanske att använda för
            starka och för etiskt laddade ord att kalla det för ideal, men
            det var i varje fall någon sorts inriktning. Alf Svensson anslöt
            sig till
          </note>
          <note>
            Carl Bildt, och alla vet att det i Norge finns en mittenregering.
            Det var den lilla nyansen jag fångade upp i slutet av mitt anförande.
            Konstigare än så behöver vi inte göra den debatten.
          </note>
          <note>
            När det sedan gäller ett sammanhållet stödsystem för barnfamiljer
            handlar det för oss om att familjerna under de första åren då
            barnen är små skall ha större möjlighet att disponera ett belopp
            inom en ram, säg
          </note>
          <note>
            250 000-270 000 kr, och det skall vara beskattat. Det är samma
            princip som för vårdnadsbidraget - så långt är det rätt. Men för
            den gruppen måste man särskilt öka valfriheten för att göra det
            möjligt för den enskilda familjen att bättre hantera kombinationen
            av föräldraskap och arbete. Precis det handlar det om. Sedan behöver
            man inte låsa sig vid gamla begrepp, för då är det en del andra
            som opponerar sig, Alf Svensson. Men kunde vi vara överens om
            den här modellen har jag inget emot det, tvärtom. Det är det vi
            eftersträvar.
          </note>
          <note>
            När det gäller regionalpolitiken har vi ju inte samarbetat med
            socialdemokraterna om alltihop. Men en sak är jag helt övertygad
            om: Om man inte har ordning och reda i finanserna utan ständigt
            måste skära i offentlig verksamhet, verksamhet som ibland tillgodoser
            servicekrav också i periferin - även om man inte kan tro det ibland
            - är det ofta just där myndigheterna lägger ut besparingarna när
            de får sina uppgifter. Se hur polisen har tunnats ut. Den finns
            inte där människor behöver den. Men det gäller ju också i storstäderna,
            i och för sig. Det gäller kronofogdemyndigheter. Det gäller tingsrätter.
            Allting dras in, kommunikationer försämras, i en krympande offentlig
            ekonomi. När vi nu har sanerat svensk ekonomi måste vi utnyttja
            det till just detta: att ordna rättvisa, likvärdiga förhållanden
            i hela landet. Det är den "stora" regionalpolitiken. Det handlar
            inte om regionalpolitiskt stöd hit eller dit.
          </note>
          <note>
            Vi har en proposition anmäld i propositionsförteckningen för
            våren, och vi har bjudit på 16 interpellationer, tror jag, för
            att ge ett ordentligt input till denna proposition så att regeringens
            arbete underlättas. Så generösa är vi, Alf Svensson.
          </note>
          <note type="speaker">
            Anf. 21 ALF SVENSSON (kd) replik:
          </note>
          <note>
            Fru talman! Jag tycker att det är något slags russinpolitik som
            Olof Johansson bedriver. Först skriver han under allt vad socialdemokrater
            och han själv gör upp om, och när det sedan är något som inte
            passar går han ut och kritiserar uppgörelsen. Men det är som sagt
            inte min uppgift att recensera.
          </note>
          <note>
            Jag var mycket mer intresserad av det där med
          </note>
          <note>
            Kjell Magne Bondeviks och mina ideal, som alltså inte var desamma.
            Nu handlade det tydligen om vem som vill vara ihop med vem. Jag
            vill bedyra att jag i går också sade att jag hoppades att Olof
            Johansson skall vara med. Därmed vill jag inte ha sagt att det
            precis är något ideal, men det var ändå ett hett önskemål från
            vår sida. Men Olof Johansson sysslar med något slags mörkerlek
            i de här frågorna. Det är ju han själv som skall tala om vem han
            vill vara ihop med;
          </note>
          <note>
            det ankommer inte på en sådan fattig stackare som mig.
          </note>
          <note type="speaker">
            Anf. 22 OLOF JOHANSSON (c) replik:
          </note>
          <note>
            Fru talman! Det var väl synd att TV inte hade samma bedömning
            som Alf Svensson av hur viktigt det var att jag var med i sammanhanget.
            Det hade man nog klippt bort, i varje fall i den TV-apparat som
            jag såg på.
          </note>
          <note>
            Detta förändrar egentligen inte min huvudfråga.
          </note>
          <note>
            Frågan är om det finns utrymme i Sverige för någonting annat
            än att efterlikna ett tvåpartisystem, trots att vi har sju partier,
            där inget parti har egen majoritet och där man måste hålla öppet
            för olika regeringsalternativ för att inte Sverige skall hamna
            i nya förstelnade blockpolitiska lösningar där man inte kan samarbeta.
            Observera det; det var huvudpunkten i mitt anförande. Det är samarbetsförmågan
            det kommer an på. Kan inte det här parlamentet i framtiden, efter
            valet 1998, fungera bättre än det gjorde 1991-94 och dessförinnan
            drar vi på oss nya ekonomiska kriser.
          </note>
          <note>
            Den förstelnade blockpolitiken har inte varit någon succé, för
            att uttrycka det försiktigt.
          </note>
          <note type="speaker">
            Anf. 23 LARS LEIJONBORG (fp):
          </note>
          <note>
            Fru talman! Många ställer frågan vad som håller på att hända
            med Sverige och svensk välfärd. I fredags kom siffror som visar
            att av landets 8 847 000
          </note>
          <note>
            invånare har 3 915 000 arbete. Det var genomsnittssiffran för
            1997. Man får alltså gå tillbaka 23 år i tiden för att hitta ett
            år då antalet var lägre. Men då fanns det också färre invånare.
            Räknar man i procent får man gå tillbaka till det av Göran Persson
            omhuldade 50-talet, när de flesta kvinnor var hemmafruar, för
            att hitta ett år då lägre andel av svenska folket hade jobb.
          </note>
          <note>
            Rapporterna om brister i välfärden kommer allt tätare:
          </note>
          <note>
            svåra disciplin- och mobbningsproblem i alldeles vanliga skolor
            på alldeles vanliga svenska orter växande köer till psykiatriska
            ungdomsmottagningar fler som begår brott och fler som börjar knarka
          </note>
          <note>
            5 % av hushållen har inte råd att hämta ut den medicin de har
            fått recept på det kommer fler och fler uppgifter om vanvård i
            äldreomsorgen
          </note>
          <note>
            Jag såg i tidningen att socialdemokraterna skall gå till val
            på att ni har löst krisen. Det stora felet med den valuppläggningen
            är att det har ni inte. Där ute pågår krisen för fullt.
          </note>
          <note>
            Valet 1994 handlade framför allt om jobben. Vilket alternativ
            kunde trovärdigast skapa de hundratusentals nya jobb som Sverige
            behövde. Ni socialdemokrater vann. Vi var för förknippade med
            krisbekämpningens vedermödor.
          </note>
          <note>
            Men inför årets val är åtminstone två saker förändrade. Först
            och främst har vi facit i fråga om er förmåga, eller rättare sagt
            oförmåga, att få fart på jobben. Men vi har också så här i efterhand
            en klarare bild av vad vi faktiskt åstadkom. Eftersom socialdemokraterna
            ständigt återkommer till hur illa den borgerliga regeringen skötte
            sig kan det finnas anledning att påpeka hur bra Sverige gick när
            våra åtgärder, och för all del också devalveringen, började ge
            full effekt.
          </note>
          <note>
            År 1994 hade tillväxten tagit fart och var den högsta på tio
            år. Helårssiffran blev 3,3 %, men takten ökade månad för månad
            och jobben började komma, för det gör de när man når tillväxtsiffror
            på den nivån.
          </note>
          <note>
            Jämför det med 1997, det tredje året efter er valseger.
          </note>
          <note>
            Medioker tillväxt och som sagt den sämsta sysselsättningen på
            23 år.
          </note>
          <note>
            Jag vill citera något som Göran Persson skrev som ganska ny finansminister
            i början av 1995:
          </note>
          <note>
            "Sysselsättningen har ökat med 83 000 personer på ett år och
            bedöms fortsätta öka i samma takt under de närmaste två åren."
          </note>
          <note>
            Skildringen av vad som hade hänt var korrekt, alltså resultatet
            av den borgerliga tillväxtpolitiken.
          </note>
          <note>
            Men nu vet vi att förutsägelsen om framtiden var fullständigt
            felaktig. De två följande åren, från våren
          </note>
          <note>
            1995 till våren 1997, alltså efter den rödgröna röran och under
            nostalgitrippen med Olof Johansson, tillkom inte ett enda nytt
            jobb. Det som skedde på arbetsmarknaden var att de 83 000 jobb
            som kommit till följd av vår politik försvann, och de har inte
            återkommit. Ni står fortfarande på stort minus, både jämfört med
            läget vid valet och läget när Göran Persson skrev det jag nyss
            citerade i vårpropositionen 1995.
          </note>
          <note>
            Citatet visar också hur grundfalskt Göran Perssons påstående
            i en TV-intervju nyligen var. Han sade att det är en mycket medveten
            strategi att inte släppa fram sysselsättningen förrän ett antal
            andra ekonomiska problem är lösta. Både före valet och efter valet
            gav ni intryck av att de nya jobben skulle komma och komma ganska
            snabbt.
          </note>
          <note>
            Det har, som nämnts, framgått att Göran Persson frigjort mycket
            tid för att förbereda den här debatten.
          </note>
          <note>
            Det har onekligen ökat förväntningarna på att han skall ha något
            att säga, framför allt på att han skall ha ett genomtänkt svar
            på den viktigaste frågan av alla:
          </note>
          <note>
            Vilka slutsatser drar regeringen av sitt totala misslyckande
            på sysselsättningsområdet? T.o.m. LO kallar ju er politik för
            kamouflagepolitik.
          </note>
          <note>
            Vad skall ni skylla misslyckandet på? Ni kan inte skylla på konjunkturen,
            den har varit hygglig de här åren. Ni kan inte skylla på den parlamentariska
            situationen. Stödpartierna har stått på kö. Nej, såvitt jag kan
            förstå måste ni söka förklaringen hos er själva.
          </note>
          <note>
            Lär av Blair! brukar jag säga. Fundera på er ideologiska ryggsäck,
            er bindning till den största fackföreningsrörelsen och er längtan
            tillbaka till gårdagens lösningar!
          </note>
          <note>
            Det blir säkert bra att Mona Sahlin skall bli chef på Bommersvik.
            Jag noterade särskilt att hon inte skall ansvara för ekonomi och
            administration. Men det inger ändå visst hopp inför framtiden
            att ansvaret för den ideologiska skolningen av en ny generation
            socialdemokrater läggs på en person som visat viss förståelse
            för företagandets villkor och ett dynamiskt samhällsklimat. Men
            Sverige har naturligtvis inte råd och tid att vänta på att den
            generationen SSU:are skall ta över sitt parti. Till dess är det
            definitivt säkrast att hålla socialdemokraterna i opposition.
          </note>
          <note>
            Skall arbetslösheten halveras måste tillväxten fördubblas. Jag
            har bl.a. läst att just LO har sagt det, och på den punkten har
            man helt rätt. Det ni har åstadkommit är snarare en halvering
            av tillväxten. Den var nästan 4 % när ni tog över. Helårssiffran
            för 1997
          </note>
          <note>
            hamnar i bästa fall på 2 %.
          </note>
          <note>
            Vi står för tillväxtpolitik, vi vill sänka arbetsgivaravgiften,
            vi vill förenkla arbetsrätten, vi vill släppa loss tjänstesektorn,
            vi vill återupprätta skattereformen och vi vill slopa straffskatten
            på investeringar. Vi vill inte snabbstänga Barsebäck. Dessa saker
            har vi debatterat gång på gång de här åren.
          </note>
          <note>
            Ert besked har egentligen hela tiden varit detsamma. Jag minns
            t.ex. den extra riksdag vi hade sommaren 1996, då sysselsättningen
            i själva verket var högre än nu. Ni sade också då, som vid så
            många andra tillfällen: Låt oss avvakta tills konjunkturen blir
            ännu bättre, då kommer allting att lösa sig.
          </note>
          <note>
            Vi har varnat för det synsättet. Tro inte att någon annan kommer
            att lösa våra problem! Vi måste själva sätta svensk ekonomi i
            bästa tänkbara skick, och Asienkrisen har gett oss mer rätt än
            vi själva visste.
          </note>
          <note>
            Extraskatt på arbete och extraskatt på investeringar, det är
            klart att ett sådant land inte blir ett tillväxtland.
          </note>
          <note>
            De sociala effekterna av arbetslösheten märks på två sätt, direkt
            genom att människor tappar fotfästet i tillvaron och ibland får
            sociala problem, indirekt genom att färre betalar skatt och vård
            och skola därigenom går miste om stora resurser. Skattebortfallet
            under 90-talet är, på grund av arbetslösheten, långt större än
            de extra resurser som nu tillförs kommunerna. Resultatet är bl.a.
            att sjuka människor inte får vård. Det är viktigt att se detta
            samband. Låt mig uttrycka vårt alternativ tydligt i en enda mening.
            - De som inte har jobb skall få jobb, för att de som inte får
            vård skall få vård.
          </note>
          <note>
            Vården lider i dag både av resursbrist och av systemfel. Ett
            systemfel som redan har antytts är att den enskilda patientens
            ställning gentemot vårdapparaten har försvagats. Det var ett stort
            misstag av Socialdemokraterna att avskaffa den vårdgaranti vi
            införde.
          </note>
          <note>
            När den gällde försvann vårdköerna nästan helt. Det berodde på
            att den enskilde fick ett maktmedel: "Jag har rätt att få operation
            i tid. Jag har min garanti."
          </note>
          <note>
            Jag antar att statsministern, när han har förberett dagens debatt,
            också har tänkt en del på situationen i vården. Kan statsministern
            avisera något socialdemokratiskt omtänkande på vårdområdet? Kommer
            ni att återinföra vårdgarantin? Skall ni äntligen sluta med krypskyttet
            mot de enskilda alternativen? Många väntar på besked från Göran
            Persson om läget i den svenska vården.
          </note>
          <note>
            Jag har också en fråga till Göran Persson om skolan. Han har
            ju mer än någon annan lagt grunden till
          </note>
          <note>
            90-talets svenska skola. Kommunaliseringen och gymnasiereformen
            vid decenniets början framställdes som epokgörande reformer som
            skulle skapa en bättre skola.
          </note>
          <note>
            Göran Persson kan nu läsa om skolor som måste kalla in vaktbolag
            för att visitera eleverna, att uppemot hälften av eleverna på
            vissa gymnasieprogram får icke godkänt i de viktigaste ämnena,
            att fler och fler hoppar av gymnasiet och att 60 % av dem som
            går på Lärarhögskolan i Göteborg inte vill bli lärare.
          </note>
          <note>
            Är Göran Persson nöjd med det han gjorde för svensk skola under
            sin tid som skolminister? Är han redo att på det viktiga framtidsområdet
            avisera något omtänkande?
          </note>
          <note>
            Fru talman! Nu går vi in i valåret. Vi vet att politikernas anseende
            är fläckat av missbrukade kontokort och uppdruckna skattepengar.
            Vi har lärt oss nya begrepp som t.ex. "avklippta slagremsor".
            Vi har lärt oss nya skämt som t.ex. "Pappa, vad är en porrklubb?
          </note>
          <note>
            Ha, det är något kommunalt!"
          </note>
          <note>
            Allvarligt talat. Politikers anseende är ännu mera fläckat av
            alla brutna vallöften. Låt oss därför försöka teckna en så sanningsenlig
            bild som möjligt av vårt lands läge och vara försiktiga när vi
            delar ut vallöften.
          </note>
          <note>
            Vårt budskap är att Sverige har problem. Huvuduppgiften är att
            ge fler människor möjlighet att vara med och skapa en bättre framtid
            åt sig själva och åt hela samhället. Det kräver att Sverige moderniseras
            med hjälp av lägre skatter på sådant som hämmar tillväxten, färre
            regleringar och större utrymme för eget ansvar. Om det lyckas
            och resurserna börjar att växa, är det först och främst de gamla
            och sjuka som måste få en lättnad. Sedan måste vi se till att
            skolan får förutsättningarna att klara sin viktiga uppgift inför
            framtiden.
          </note>
          <note>
            Hur mycket ekonomi än dominerar den ekonomiska debatten, får
            vi aldrig glömma att ett gott samhälle måste vila på en grundval
            av levande etik och solidaritet. Det är ett sådant samhälle Folkpartiet
            vill skapa.
          </note>
          <note>
            (Applåder)
          </note>
          <note type="speaker">
            Anf. 24 GUDRUN SCHYMAN (v) replik:
          </note>
          <note>
            Fru talman! Jag vill gärna ta tillfället i akt och också bjuda
            in Lars Leijonborg till den pedagogiska övningen med rubriken
            "Hur förklara finansieringen av pensionssystemet?". Jag har fått
            svar av Moderaterna. De förstod inte något. Jag har fått svar
            av Centerpartiet. Jag tror att svaret - om jag förstod Olof
          </note>
          <note>
            Johansson rätt - gick ut på att det är AP-fonderna som är garanten,
            dvs. pensionärernas egna pengar är garanten. Det offentliga sparandet
            skall stå som garant för det nya systemet.
          </note>
          <note>
            Vad är Folkpartiets syn på hur de 11 miljarder kronorna i bortfall
            för kommuner och landsting skall kompenseras eller finansieras?
            Folkpartiet har en särskild ambition att värna vården och skolan
            - och det tycker jag är bra. Men då är det viktigt att klara ut
            detta: Vem skall betala de 11 miljarderna, och vad får detta för
            konsekvenser för vården och skolan?
          </note>
          <note type="speaker">
            Anf. 25 LARS LEIJONBORG (fp) replik:
          </note>
          <note>
            Fru talman! Först vill jag passa på och tacka nej till Gudrun
            Schymans middagsinbjudan.
          </note>
          <note>
            Gudrun Schyman har använt ett uttryck som vi ofta använder, nämligen
            att mer skall bestämmas vid köksbordet. Men hon har totalt missuppfattat
            det uttrycket. När vi säger så innebär det att mer skall bestämmas
            av enskilda människor och enskilda familjer. Där skall man diskutera
            vilken barnomsorg som passar familjens barn, vilken skola som
            de skall gå i. I
          </note>
          <note>
            Gudrun Schymans föreställningsvärld är det toppolitikerna som
            skall samlas kring hennes köksbord.
          </note>
          <note>
            Detta framfördes vid den Vänsterpartikongress där man beslöt
            att friskolor skall avskaffas, dvs. den möjlighet som har skapats
            för familjen att sitta vid köksbordet och diskutera en verklig
            valfrihet.
          </note>
          <note>
            Först detta pedagogiska påpekande: Uttrycket har totalt missuppfattats,
            och det är pinsamt att detta framfördes vid en kongress där man
            tog ytterligare ett steg bort från ett samhälle där mer får bestämmas
            vid köksbordet.
          </note>
          <note>
            I huvudfrågan har vi inte sett några tecken på att
          </note>
          <note>
            Vänsterpartiet har någon insikt i vad som krävs i förvandling
            av detta samhälle för att fler jobb skall tillkomma. Därför skulle
            det inte bli särskilt meningsfullt med en sådan överläggning.
          </note>
          <note>
            Det finns ett antal spännande frågeställningar kring det nya
            pensionssystemet. Ett ideologiskt skifte har antytts här. Marianne
            Samuelsson tog upp en helt korrekt frågeställning, nämligen att
            de som arbetar mindre kommer att få mindre pension än de som arbetar
            mer. Själva ideologin i systemet är att uppmuntra arbete.
          </note>
          <note>
            Den diskussion Gudrun Schyman tar upp är en icke-nyhet, en icke-diskussion.
            Jag har själv sett samma nyhetsinslag på TV som Gudrun Schyman
            möjligen bygger sin argumentation på. Detta är en teknisk fråga
            utan ideologisk innebörd. Kommunernas verksamhet kommer inte att
            påverkas av pensionsreformen. Det är det korta svaret på den frågan.
          </note>
          <note type="speaker">
            Anf. 26 GUDRUN SCHYMAN (v) replik:
          </note>
          <note>
            Fru talman! Det var en osedvanligt lång väg att komma fram till
            det korta svaret, dvs. att kommunerna inte kommer att påverkas.
          </note>
          <note>
            Min fråga kvarstår. 11 miljarder kronor kommer att försvinna
            från kommuner och landsting. Detta måste få konsekvenser för sjukvården,
            för skolan, för barnomsorgen, för äldreomsorgen, om inte kommunerna
            och landstingen på något sätt kompenseras för detta inkomstbortfall.
          </note>
          <note>
            Då frågar jag mycket enkelt Lars Leijonborg: Hur har ni förstått
            den för många - vad jag förstår - obegripliga pensionsöverenskommelsen?
            Hur ser er tolkning ut av var de 11 miljarderna skall tas från?
          </note>
          <note>
            Vem skall betala?
          </note>
          <note type="speaker">
            Anf. 27 LARS LEIJONBORG (fp) replik:
          </note>
          <note>
            Fru talman! Jag använder min repliktid precis hur jag vill. Jag
            tyckte att det var angeläget att klargöra att vi inte ser någonting
            i Vänsterpartiets politik som skulle vara jobbskapande. Vi tycker
            även att det är bedrövligt att Vänsterpartiet vill minska familjernas
            möjligheter att själva bestämma viktiga frågor. Sedan tycker jag
            också att det är artigt att svara på den inbjudan till en middagsöverläggning
            vid Gudrun
          </note>
          <note>
            Schymans köksbord som jag ju har fått.
          </note>
          <note>
            Om kommunerna kommer att få betala 11 miljarder mer till pensionssystemet
            har regeringen lovat att de 11 miljarderna skall kompenseras genom
            ökade statsbidrag. Så enkelt är det.
          </note>
          <note type="speaker">
            Anf. 28 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Det var ett ganska klargörande uttalande från Folkpartiet
            när det gällde pensionsuppgörelsen. Det här är en ideologisk förändring
            som bygger på att människor skall arbeta, i princip skall tvingas
            att arbeta, för att få pension, trots att vi i dag lever i en
            tid när alltfler talar om att framtiden inte kommer att se sådan
            ut. Vi kommer inte att kunna få jobb från gymnasiet till pensionsåldern.
            Det kommer att hända väldigt mycket under resans lopp, och samhället
            måste nog anpassa sig efter det. Då är det ganska bedrövligt att
            man nu i en tid med den här kunskapen bygger en pensionsuppgörelse
            som faktiskt kommer att öka klyftorna mellan människor från födseln
            till döden.
          </note>
          <note>
            Jag tänker inte gå in mer på just pensionsuppgörelsen. Däremot
            vill jag gå in på det som Lars Leijonborg tog upp och som jag
            helt håller med honom om, nämligen den bild han gav av hur det
            ser ut i dag i kommunernas verksamhet och i landstingens verksamhet.
            De kraftiga nedskärningarna av personal har slagit väldigt hårt
            mot verksamheten, och alla skriker i dag efter fler händer, efter
            fler människor och fler vuxna som har tid.
          </note>
          <note>
            Men när jag studerar Folkpartiets partimotion om den ekonomiska
            politiken hittar jag där inga pengar för att förändra. Det är
            samma budgetram som Lars
          </note>
          <note>
            Leijonborg klagade på att socialdemokraterna har och som därmed
            inte klarar vården och omsorgen på ett tillfredsställande sätt.
          </note>
          <note>
            Jag undrar hur Folkpartiets lösning ser ut. Hur kan man inom
            samma budgetram utan mer pengar till den kommunala verksamheten
            klara att förbättra på det radikala sätt som Lars Leijonborg ändå
            i sitt tal gav uttryck för att han skulle vilja se? Hur klarar
            man en kraftfull förändring med fler händer i vården, helt enkelt
            fler människor i den kommunala verksamheten? Var tar Folkpartiet
            de pengarna ifrån, när man inte i budgeten har tillfört mer pengar
            till detta?
          </note>
          <note>
            Det enda jag kan hitta i budgeten är en ytterligare satsning
            på eget rum i långvården. Men det löser inte de gamlas behov av
            fler händer.
          </note>
          <note type="speaker">
            Anf. 29 LARS LEIJONBORG (fp) replik:
          </note>
          <note>
            Fru talman! Folkpartiet och Miljöpartiet har helt olika syn på
            detta med arbete. Vi tror att framtidens samhälle, framtidens
            välstånd och framtidens välfärd byggs genom arbete, sparande,
            företagande, investeringar och studier. Miljöpartiet har en mer
            flummig syn på den frågan.
          </note>
          <note>
            Först sade Marianne Samuelsson att vi inte tillför mer pengar
            till kommunsektorn, men på slutet hade hon ändå upptäckt att vi
            har ett stimulansbidrag för bättre äldreboende. Det innebär ytterligare
            pengar.
          </note>
          <note>
            Dessutom har vi ett förslag som innebär att pengar som nu passivt
            används till sjukpenning från försäkringskassan skulle kunna användas
            direkt i vården för att operera bort vårdköer. Det är två sätt
            att tillföra ytterligare pengar.
          </note>
          <note>
            Men det grundläggande är att hindra er från att -
          </note>
          <note>
            som jag brukar säga - se till att folket går hem vid eftermiddagskaffet.
            Vi vill tvärtom se till att fler kommer i arbete så att välståndet
            stiger och så att vi får fler skattebetalare. Det är grundvägen
            för att också skapa större resurser till den offentliga sektorn.
          </note>
          <note type="speaker">
            Anf. 30 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Så var det med det talet från Folkpartiet om behovet
            av att satsa på barnen. Gå inte hem vid eftermiddagskaffet! Ha
            inte tid med dina barn! Se till att du har jobb, jobb, jobb!
          </note>
          <note>
            Jag tror inte på den politiken. Jag tror att vi behöver både
            arbete och tid med våra barn. Jag tror också att den nya tekniken
            som vi i dag kan se faktiskt tar över väldigt mycket av de tunga
            jobben från människor. Därmed kan vi i större utsträckning dela
            på jobben.
          </note>
          <note>
            Jag måste säga att jag tror att det är Folkpartiets syn som är
            flummig. Den stämmer inte med framtidsforskningen. Den stämmer
            inte med den mängd rapporter som man kan se i dag där det talas
            om att vi blir så mycket effektivare på bl.a. tekniksidan att
            det blir färre som behöver jobba. Därmed kan vi faktiskt dela
            på jobben och se till att vi alla behövs.
          </note>
          <note>
            Det är ju ändå det som vi måste sträva efter. Vi måste sträva
            efter ett samhälle som är i social och ekologisk balans där människor
            känner att de behövs.
          </note>
          <note>
            Vi måste minska utanförskapet så att vi inte får ett tvåtredjedelssamhälle
            med en stor grupp som aldrig får rum i vårt samhälle, en stor
            grupp barn och unga som känner att de inte behövs. Jag trodde
            att det var det som Lars Leijonborg hade upptäckt när han talade
            om att barnen mår illa och behöver mer resurser.
          </note>
          <note type="speaker">
            Anf. 31 LARS LEIJONBORG (fp) replik:
          </note>
          <note>
            Fru talman! Jag återkom från min pappaledighet i förrgår, så
            jag är mycket för att man skall vara med sina barn. Men jag vill
            bestämma det själv. Jag vill inte att Marianne Samuelsson skall
            bestämma när jag skall vara hemma från jobbet.
          </note>
          <note type="speaker">
            Anf. 32 GUDRUN SCHYMAN (v):
          </note>
          <note>
            Fru talman! Det är alldeles riktigt att jag har gjort en inbjudan
            till samtliga partiledare att komma till mitt köksbord för att
            diskutera den mest angelägna frågan som vi har att lösa, nämligen
            arbetslösheten.
          </note>
          <note>
            Hur får vi den situationen att alla som kan och vill försörja
            sig i Sverige skall kunna göra det?
          </note>
          <note>
            Skälet till att jag gjorde den inbjudan var inte att jag på något
            sätt ville begränsa demokratin eller minska möjligheter för andra
            att vara med. Förslaget kommer sig ur det faktum att väldigt många
            säger att det här är den viktigaste frågan och att vi måste göra
            någonting åt den, men ingenting händer.
          </note>
          <note>
            Man kan säga att det indirekt är en kritik av hur arbetet går
            till här i riksdagen. Många människor frågar sig i dag varför
            ingenting händer med en fråga som så många står upp och vittnar
            om är den absolut viktigaste.
          </note>
          <note>
            Vi har fått klart för oss att i arbetsmarknadsutskottet har man
            inte heller särskilt mycket kontroll och möjlighet att på ett
            effektivt sätt arbeta med den här frågan. Hans Andersson som bl.a.
            sitter där för oss har skrivit till utskottet och försökt påtala
            det här för att få någon ordning och effektivitet i arbetet.
          </note>
          <note>
            Det är mycket som brister. Jag tycker att det är viktigt att
            vi som är politiska representanter också vågar tala om när det
            brister. Inte bara sjukvårdsbiträdena inom äldreomsorgen skall
            våga stå upp och säga:
          </note>
          <note>
            Här är det någonting som inte fungerar. Även vi som sitter i
            riksdagen har ett ansvar att slå larm när vi ser att det inte
            fungerar, när vi ser att politiken blir en broms för en nödvändig
            utveckling i stället för en kraft för förnyelse och skapande.
          </note>
          <note>
            Den situationen menar jag att vi har i dag. Jag tycker att det
            sätt som vi behandlar arbetslösheten på är ett mycket bra uttryck
            för detta. Det skapar inte respekt för demokratin, det skapar
            inte respekt för politiken. Ett förakt för politiken och politiker
            leder så småningom till en utarmning av demokratin och till ett
            rop på andra lösningar, elitistiska lösningar, ofta i termer av
            starka män. Den utvecklingen vill inte jag se, och jag hoppas
            att det inte är särskilt många som vill det. Därför skall vi ta
            allvarligt på den kritik som finns hos många människor, och som
            är väl grundad, om att man inte känner tilltro till politiken.
          </note>
          <note>
            Jag är alltså inte alls låst vare sig vid mitt köksbord eller
            vid att det måste handla enbart om partiledarna. Min ambition
            var att försöka få i gång ett samtal mellan vuxna, kloka människor,
            att diskutera vad vi möjligen tillsammans skulle kunna åstadkomma.
            Min utgångspunkt är att jag faktiskt tror varje parti om något
            klokt, även om jag inte alls är överens med dem om allt. Jag har
            en, möjligen naiv, föreställning om att vi, om vi slog våra förslag
            samman, kanske skulle kunna vaska fram något som vi kunde enas
            om för att få fart på en utveckling och en process som skulle
            kunna bryta det här dödläget.
          </note>
          <note>
            Jag hoppas nu att ni har förstått vad jag har menat med detta.
          </note>
          <note>
            På Vänsterpartiets kongress hade vi en paroll som löd "Dags för
            rättvisa". Skälet till den lydelsen är att vi utgår från verkligheten,
            och den verklighet vi har i dag visar oss att det finns brister
            vad gäller rättvisan och att de bristerna faktiskt förvärras.
            Det blir ett ökat gap, en ökad klyfta, mellan dem som har och
            dem som inte har, mellan dem som har någonting att säga till om
            och dem som inte har någonting att säga till om. Det blir en ökad
            klyfta mellan mäns situation och kvinnors situation. Det blir
            stora problem när kortsiktiga ekonomiska vinstintressen tar över
            miljöintressena. Internationellt har vi ökande ekonomiska klyftor
            mellan den rika världen och den fattiga.
          </note>
          <note>
            Vi menar därför att det är dags för rättvisa. Vår föreställning
            bygger på att de flesta människor tycker att det skall vara någorlunda
            rättvist, att vi skall ta ett gemensamt ansvar och att det är
            naturligt att den som har mer kan bidra mer än den som har mindre.
            Vi är absolut inte emot att vi effektiviserar, att vi sparar,
            att vi får ordning på finanserna, osv. Tvärtom har vi i allra
            högsta grad bidragit till detta genom ett samarbete med regeringen
            efter valet 1994, då det stora budgetsaneringsarbetet gjordes.
            Vad vi krävde i det samarbetet, och vad vi också fick, var rättvisa
            - besparingar men också skattehöjningar.
          </note>
          <note>
            Vi fortsätter att tjata om rättvisa. Vi vill inte sätta finanserna
            på obestånd. Vi vill inte ha budgetunderskott med dyra räntor
            som äter upp nödvändiga verksamheter, men vi vill ha rättvisa.
            Därför fortsätter vi att hävda att det finns pengar som kan användas
            på ett sådant sätt att vi får ökad sysselsättning, så att fler
            människor kan ha en egen försörjning.
          </note>
          <note>
            Det går att fördela om pengar, under förutsättning att man inte
            låser fast den ekonomiska politiken vid det ensidiga spår som
            föreskrivs genom kopplingen till den ekonomiska politik som förs
            inom EU, dvs.
          </note>
          <note>
            den ekonomiska och monetära unionens krav på hur ländernas budgetar
            skall se ut. Om vi slaviskt skall följa det kravet får vi en intressekonflikt
            mellan att å ena sidan hålla nere inflationen och att å andra
            sidan hålla nere arbetslösheten.
          </note>
          <note>
            Vi i Vänsterpartiet är av uppfattningen att det absolut viktigaste
            i detta läge måste vara att sätta arbetslösheten främst, att få
            ned arbetslösheten, att öka sysselsättningen. Vi menar då inte
            att det skall ske med hjälp av de olika "förkortningsarbetena",
            ALU,
          </note>
          <note>
            API, OTA och annat. Vi menar att det skall ske med vanliga, s.k.
            riktiga jobb.
          </note>
          <note>
            Vi har i arbetsmarknadsutskottet och i vårt budgetförslag lagt
            fram ett mycket konkret förslag, nämligen att 3,3 miljarder kronor
            flyttas från a-kassemedel till kommuner och landsting för långtidsarbetslösa.
            Det är en mycket enkel operation, som låter sig väl göras om man
            vill. Det skulle ge 25 000 människor arbete med en normal lön
            och med normala anställningsvillkor, dvs. en trygghet i jobbet.
            Det skulle höja kvaliteten på vården, omsorgen och skolan. Det
            innebär att kvinnor inte behöver sparkas den ena dagen för att
            nästa dag få komma tillbaka med lägre lön och utan anställningstrygghet,
            under beteckningen "resurspersoner".
          </note>
          <note>
            Jag har fått ett argt brev från arbetslösa kvinnor som har organiserat
            sig i en förening och som är innerligt trötta på att vara någon
            form av välfärdsdragspel, som skall hem när det inte passar och
            som skall ut så fort som det krävs, när det finns jobb som skall
            göras. De menar att det här arbetet kallas resursarbete därför
            att det handlar om kvinnor. Vore det män som skulle gå in i någon
            verksamhet och höja kvaliteten skulle de genast kallas konsulter,
            och de skulle också få betalt därefter.
          </note>
          <note>
            Det här är frågor som jag tror att vi skulle kunna diskutera
            på ett mer konstruktivt sätt. Jag tror att synen på den gemensamma
            välfärden och på arbetslösheten är något som vi borde kunna sätta
            oss ned och diskutera mer prestigelöst. Vi behöver ju för den
            skull inte utplåna våra politiska idéer, men vi skulle kunna diskutera
            dessa frågor i en anda av att vi vill få någonting gjort och att
            vi skall komma framåt.
          </note>
          <note>
            Ett annat område där vi behöver komma framåt är jämställdhetsområdet.
            Kvinnomaktutredningen presenterades i förra veckan. Det var ett
            nedslående resultat. Framför allt borde det vara nedslående för
            regeringen, som är världens mest jämställda. Det visar sig att
            det är långt kvar till jämställdheten. Om det skall gå i den nuvarande
            takten kommer det att ta 100
          </note>
          <note>
            eller 150 år innan vi når dithän att de satta målen kan uppnås.
          </note>
          <note>
            Det visar sig också att kvinnors reaktion på detta är mycket
            tydlig och synlig. Vi väljer bort män, och vi vägrar föda barn.
            Det här är ett problem. Att det i
          </note>
          <note>
            Sverige i dag föds så få barn kommer att skapa problem i framtiden.
            Det är också ett mycket tydligt tecken på tillståndet i landet.
            Det är en mycket tydlig reaktion på problematiken kring arbetslösheten
            och en mycket tydlig reaktion på en bristande framtidstro.
          </note>
          <note>
            Det här skall vi ta till oss som ett faktum. Det här måste vi
            göra någonting åt. Vi måste göra någonting åt det faktum att kvinnor
            fortfarande upplever det svårt att kombinera yrkesarbete med en
            föräldraroll.
          </note>
          <note>
            Vi måste göra någonting åt att hemarbetet, det obetalda arbetet,
            fortfarande till största delen vilar på kvinnor.
          </note>
          <note>
            Det går naturligtvis att göra någonting åt det här.
          </note>
          <note>
            Visst handlar det om bl.a. attitydförändringar, men vi kan också
            underlätta det på olika sätt. Ett sätt, som också har många andra
            goda effekter, är att sänka normalarbetstiden. Det ger utrymme
            också för större möjligheter att dela på hemarbetet och ansvaret
            för barnen. I dag vet vi att kvinnor helt frivilligt sänker sin
            arbetstid just av det skälet, och de betalar också själva för
            det. Vi har en annan lösning, nämligen att vi sänker normalarbetstiden
            för alla för att vi på det sättet också skall få mer tid över
            till frågor som rör andra områden än det rena lönearbetet.
          </note>
          <note>
            Vi vill ha en lagstiftning om detta. Annars kommer man på de
            områden där man klarar av en arbetstidsförkortning genom avtal
            därför att det finns vinster att ta ut och fördela att gå mot
            en minskad arbetstid, medan man inom verksamheter och områden
            där det inte direkt finns några vinster att fördela, t.ex. den
            offentliga sektorn, och där dessutom lönerna är låga inte får
            någon arbetstidsförkortning. Detta är en utveckling som redan
            har börjat.
          </note>
          <note>
            Lämnar vi den här frågan till arbetsmarknadens parter får vi
            en förstärkning av den här tudelningen av arbetsmarknaden. Det
            är å ena sidan exportsektorn och industrisektorn, med relativt
            höga löner, där de anställda har möjlighet att arbeta kortare
            tid och ha ganska bra betalt. Detta är manligt dominerade arbetsplatser.
            Å andra sidan handlar det om servicearbete inom den gemensamma
            sektorn. Det är lågavlönat, kvinnodominerat arbete. Där kommer
            man att fortsätta att arbeta mycket och med dålig lön. Det här
            vill vi undvika genom att få en lagstiftning om en 35-
          </note>
          <note>
            timmars normalarbetstidsvecka, vilket också innebär att vi får
            en ökad sysselsättning - fler människor måste in i arbete, vilket
            naturligtvis är väldigt bra i det läge som vi nu har.
          </note>
          <note>
            Det finns alltså saker att göra. Det finns naturligtvis också
            saker att göra när det gäller arbetslösheten i stort. Jag tror
            att det är nödvändigt att vi ser att det är olika saker som behöver
            göras för olika områden.
          </note>
          <note>
            Om vi tittar på exportindustrin som går bra, och där det finns
            höga vinster, skall vinsterna användas på ett sådant sätt att
            sysselsättning skapas. I stället för att vinsterna delas ut till
            ägarna kan de avsättas i fonder, vilket vi har föreslagit. Dessa
            kan sedan användas till teknikutveckling och kompetensutveckling.
            Man behöver inte avskeda människor för att de skall gå en kurs
            i AMS regi för att sedan komma tillbaka. De kan faktiskt utbilda
            sig. Företagen, näringslivet, kan ta ett ansvar och inte stå,
            som jag hörde på radion i dag, som barnungar och ropa: det är
            flaskhalsar, staten måste göra något. Företagen har väl ett ansvar
            att ha en långsiktig planering för sin verksamhet. Som moderna
            företagare och näringslivsföreträdare borde de ligga långt framme
            i fråga om detta. Och de har dessutom pengarna. Det vore naturligt
            att de tog det ansvaret.
          </note>
          <note>
            När det gäller den hemmabaserade arbetsmarknaden krävs det ökad
            efterfrågan. Vi behöver se till att människor som i dag inte har
            tillräckligt med pengar i plånboken får det genom att vi höjer
            nivåerna i försäkringssystemen och genom att vi gynnar småföretag
            och serviceverksamhet genom skattelättnader.
          </note>
          <note>
            När det gäller den offentliga sektorn måste det bli ett slut
            på tankarna om att denna på något sätt är tärande. Vi har stora
            behov. Vi skall naturligtvis se till att människor får arbeta
            med nyttiga och nödvändiga saker och få en egen lön att leva på.
            Det gäller vården, omsorgen, utbildningen, kulturen och den nödvändiga
            miljöomställningen. Det finns saker att göra. Vi kan kombinera
            detta med utbildningssatsningar med kvalitet, och vi kan kombinera
            det med arbetstidsförkortning. Då får vi i gång någonting. Jag
            tror att man kan vara optimistisk. Jag tror inte att vi behöver
            måla allt i svart, men jag tror att vi skall ändra vår attityd
            i politiken och gå bort från revirtänkandet och prestigen för
            att i stället försöka få något gjort.
          </note>
          <note>
            (Applåder)
          </note>
          <note type="speaker">
            Anf. 33 MARIANNE SAMUELSSON (mp):
          </note>
          <note>
            Fru talman! Riksdagskolleger och åhörare! I dag har vi ett tudelat
            samhälle. En del människor tillhör den grupp som har arbete, och
            en stor del tillhör den grupp som i dag inte har arbete. Om man
            räknar in alla i den senare gruppen finns det många som säger
            att den utgör cirka en miljon personer - en miljon personer i
            vårt samhälle som inte tillhör den grupp som pensionsuppgörelsen
            är till för, den grupp som har möjlighet att ha ett jobb efter
            skolan och fram till pensionen. Man skulle tydligen lösa problemen
            för den gruppen när det gäller pensionsuppgörelsen. Det var väl
            detta som den skulle locka till, dvs. att arbetslösheten skulle
            försvinna och att det skulle finnas jobb för den här gruppen.
            Jag måste säga att jag tvivlar.
          </note>
          <note>
            Jag tror att det behövs fler åtgärder och att det framför allt
            behövs åtgärder för människor medan de är unga och medan de är
            på väg ut på arbetsmarknaden.
          </note>
          <note>
            Det är faktiskt intressant att minnas hur det var i
          </note>
          <note>
            EU-valrörelsen inför folkomröstningen. Jag minns då hur jag i
            många debatter från ja-sidan fick höra att det var nödvändigt
            att vi blev medlemmar i den europeiska unionen, annars skulle
            jobben försvinna från Sverige. I dag är det tyvärr så att de jobb
            som har tillskapats i Sverige sedan vi blev medlemmar i den europeiska
            unionen är betydligt mer lätträknade än de jobb som har försvunnit
            på grund av att företag har flyttat ut ur Sverige. Löftet var
            ju att företagen inte skulle flytta ut ur landet om vi blev medlemmar
            EU.
          </note>
          <note>
            Dessutom har naturligtvis medlemsavgiften på 20
          </note>
          <note>
            miljarder kronor per år inneburit kraftfulla neddragningar, inte
            minst i den offentliga verksamheten. Vi kan läsa i regeringens
            statistik att 140 000 jobb har försvunnit från offentlig sektor
            under de senaste åren.
          </note>
          <note>
            Det är klart att det får effekter, inte minst för våra barn och
            unga och deras behov men också naturligtvis för de gamla och deras
            behov, de som behöver händer som kan hjälpa.
          </note>
          <note>
            Jag har varit ute en hel del under den senaste perioden på besök
            i den s.k. verkligheten som man talar om, den sociala verkligheten.
            Det som gör mig mest beklämd och mycket upprörd och ledsen är
            de rapporter som man i dag får från de barn- och ungdomspsykiatriska
            mottagningarna. Remisserna dit har under de senaste två åren i
            stort sett fördubblats. Utan att dessa mottagningar har fått ytterligare
            resurser skall de klara av att ta hand om dubbelt så många barn
            som behöver hjälp. När jag frågar varför det har blivit på detta
            sätt är svaret att det beror på neddragningarna inom barnomsorg
            och skola. Det finns i dag ingen som har tid att lyssna på barn
            som behöver någon som lyssnar på dem.
          </note>
          <note>
            Detta är mycket svårt att förklara när man kommer ut i verkligheten.
            Där möter man hela tiden människor som säger att det behövs fler
            som har tid med barnen bl.a. i skolan och fler som har tid med
            dem som finns inom äldreomsorgen.
          </note>
          <note>
            Sedan kommer man ut till de arbetslösa på datotek eller till
            de arbetslösa som är föremål för någon annan arbetsmarknadspolitisk
            åtgärd. De säger att de önskar att de kunde få ett jobb, ett jobb
            där någon behöver dem och där de känner sig behövda. Den ena delen
            av sektorn skriker efter någon som har tid. Den andra delen av
            sektorn säger: Tänk om någon skulle behöva mig. Detta är mycket
            märkligt eftersom de gemensamma utgifterna faktiskt bär både-och.
            Kostnaderna för arbetslösheten beräknas vara över 100 miljarder
            i
          </note>
          <note>
            Sverige i dag. Det är naturligtvis oacceptabelt. Det är där som
            de stora besparingsåtgärderna borde vidtas.
          </note>
          <note>
            Vi borde spara på utgifterna för arbetslösheten för att i stället
            se till att använda människor till det som vi i dag behöver. Jag
            kan inte förstå den politik som Socialdemokraterna i dag bedriver
            och som innebär att man hellre betalar människor för att inget
            göra än att betala dem för att göra de jobb som behöver göras.
          </note>
          <note>
            Något som är särskilt oroväckande är att AMS har gjort beräkningar
            på detta och säger att det i många fall är dyrare för samhället
            med en arbetslös i ett åtgärdsprogram än vad det är att behålla
            den arbetslöse i ett jobb inom offentlig sektor. Det kostar alltså
            skattebetalarna mer pengar att betala människor för att inget
            göra och för att inte känna sig behövda än att betala dem för
            de jobb som faktiskt våra barn och våra gamla önskar att någon
            skulle göra och som faktiskt, som jag ser det, vårt samhälle är
            till för.
          </note>
          <note>
            Detta gör mig så upprörd, ledsen och arg, eftersom det inte kan
            vara den politiska uppgiften att sitta här och i stort sett tvinga
            människor ut i arbetslöshet och sedan med de gemensamma skattepengarna
            betala för det samtidigt som det finns ett skriande behov av händer
            och öron inom vård och omsorg. Det är inte heller långsiktigt
            försvarbart.
          </note>
          <note>
            Kostnadsmässigt när det gäller den här kortsiktiga besparingen
            börjar man nu i skolan kunna se t.ex. att det blir fler och fler
            oroliga barn, barn som beter sig våldsamt och aggressivt osv.,
            just därför att ingen har haft tid att ta sig an dem medan de
            kände att de behövde det.
          </note>
          <note>
            Långsiktigt kan man se att det kommer att bli väldigt höga kostnader
            för oss just för de utslagna i samhället om man inte bestämmer
            sig för att det är nu som vi har råd och som vi har människor
            som kan satsas inom vården och omsorgen och för våra barns bästa.
          </note>
          <note>
            Till skillnad från Folkpartiet, som tycker att det är flummigt
            att titta på vad forskarna säger om framtiden och om hur arbetsuppgifterna
            kommer att se ut, hänvisar nog jag till de forskare som hävdar
            att vi inte allihop kommer att behöva arbeta åtta timmar per dag
            om vi samtidigt räknar med att alla skall få plats i samhället
            och få en uppgift. Vi i Miljöpartiet de gröna menar att arbetstiden
            borde kortas och att vi borde dela på jobben - och göra det nu.
            Det skulle också ge samhällsekonomiska vinster, inte minst inom
            sjukvården.
          </note>
          <note>
            Nyligen kom det en forskarrapport där det sägs att summan för
            sjukskrivningar och sjukvårdskostnader för ryggbesvär är 30 miljarder
            kronor per år. Den grupp som visade sig vara mest drabbad av ryggbesvär
            var kvinnor - kvinnor som fortfarande i stor utsträckning dubbelarbetar
            och som därmed får förslitningsskador. Jag tänkte då att om det
            gick att minska den kostnaden med två tredjedelar - det skulle
            alltså bli 20 miljarder kronor mindre i utgifter för ryggbesvär
            - genom att korta arbetstiden till
          </note>
          <note>
            35 timmar, eftersom forskningsrapporter visar också att kortare
            arbetstider ger mindre förslitningsskador, skulle man faktiskt
            få ett rejält ekonomiskt utrymme för de eventuella kostnader som
            en arbetstidsförkortning skulle kunna innebära.
          </note>
          <note>
            Detta är oerhört intressant och viktigt vid planeringen av samhället.
            Jag är litet förvånad över att partiledardebatter och andra politiska
            debatter här i kammaren inte tar fasta på helheten. Helst vill
            vi ju ägna vår tid till att slå varandra i skallen och säga: Du
            förstår inte detta. Men varför skulle vi inte kunna sätta oss
            ned och resonera om allas idéer och försöka tillsammans göra något
            av dem just för att få ned arbetslösheten?
          </note>
          <note>
            Där har vi i Miljöpartiet detta med arbetstidsförkortningen.
            Vi har också idén om att man skall kunna vara ledig under ett
            år, samtidigt som någon som är arbetslös får gå in och göra jobbet.
            Man skulle då få ledigt med a-kassa. Detta har testats i både
            Danmark och Finland, och man tycker att det är en bra modell.
          </note>
          <note>
            Uppenbarligen vågar inte Socialdemokraterna testa det.
          </note>
          <note>
            Det skulle få två effekter. En effekt är att man skulle få ned
            antalet människor, och de är i dag många, som säger sig må dåligt
            av att vara arbetslös.
          </note>
          <note>
            Vid frivilligt vald arbetslöshet mår man förmodligen mycket bättre.
            Det är oerhört viktigt att vi får en nedgång när det gäller de
            här signalerna. Många människor mår alltså helt enkelt dåligt
            av sin arbetslöshet. I
          </note>
          <note>
            stället kunde man kanske se arbetslösheten som en möjlighet att
            vara kreativ och att göra något annat och därmed också kanske
            utveckla det här med nya företag, uppfinningar, novationer och
            annat som i dag nästan ligger stilla i vårt samhälle. Det är få
            patent som i dag leder exempelvis till ny produktion. Jag tror
            att vi skulle behöva mycket mer av kreativitet i vårt samhälle,
            mycket mer av nytänkande och mycket mer av att våga bevara också
            i detta nytänkande det som är viktigt, det som är basen - barnens
            trygghet och de gamla.
          </note>
          <note>
            Sedan till en annan sak som är ännu mera förvånande. Det gäller
            då ett område där det borde ha hunnit hända en hel del, nämligen
            det ekologiskt hållbara samhället. Det är väl snart två år sedan
            Göran
          </note>
          <note>
            Persson lanserade detta med att satsa på det ekologiskt hållbara
            samhället. Sedan dess har vi, tyvärr, fått se en hel del besparingar
            på miljöområdet; detta i stället för nysatsningar.
          </note>
          <note>
            Jag skulle önska att Socialdemokraterna verkligen vågade ta tag
            i den möjlighet som miljön är och se till att vi i denna situation
            faktiskt satsar på miljöjobben.
          </note>
          <note>
            Se till nu, när vi har gott om människor som skulle vilja ha
            jobb, att de miljösaneringsåtgärder som behöver vidtas också vidtas!
            Att våga sig på skatteväxling t.ex. är ett ypperligt bra sätt
            att sänka kostnaderna för arbete och att höja kostnaderna för
            miljöförstörande verksamhet. Därmed får vi nya möjligheter och
            verksamheter i samhället. Då skulle vi kunna åstadkomma både det
            socialt och det ekologiskt hållbara samhället.
          </note>
          <note>
            Det är det vi i dag behöver.
          </note>
          <note>
            (Applåder)
          </note>
          <note type="speaker">
            Anf. 34 ALF SVENSSON (kd):
          </note>
          <note>
            Fru talman! Det är alldeles självklart att det en dag som denna
            talas mycket ekonomi här i kammaren.
          </note>
          <note>
            Vad annars? Men det är också så, och det tror jag att vi någon
            gång behöver tänka på, att många stora internationella ekonomer
            allt oftare talar om tillit, om hederlighet och om förtroende
            som oundgängliga förutsättningar för en stabil och god ekonomi.
            Jag tror att det är tid för oss alla att mer agera utifrån insikten
            att ekonomisk tillväxt är ett medel, inte ett mål. Vi resonerar
            ju ofta som att det enbart är beslut i Finansdepartementet och
            finansutskottet som skapar den ekonomiska tryggheten men så är
            det faktiskt inte.
          </note>
          <note>
            Jag tror att det nu och då behöver sägas att ekonomin är till
            för människorna, inte människorna för ekonomin. Det hjälper inte
            en enda människa om hon vinner hela världen - sedan finns det
            inte mer att vinna - men förlorar sig själv. Inte ett enda samhälle
            gör skäl för namnet välfärdssamhälle om det förlorar sina barn
            och sin ungdom ut i rotlöshet och vilsenhet.
          </note>
          <note>
            Fru talman! Inför millenniumskiftet behöver vi i vårt land alldeles
            uppenbart restaurera den demokratiska människosynen. I det arbetet
            tror jag att alla måste mobiliseras. Framtiden fordrar en politik
            som manifesterar att det finns oersättliga värden som inte är
            materiella och att det är dessa värden som är en förutsättning
            för den stabila ekonomin.
          </note>
          <note>
            När jag för 25 år sedan började som partiledare fnystes det faktiskt
            åt ord som moral och etik. Om jag inte lärde mig politikens språkbruk
            hade jag knappt i politiken att göra, fick jag då veta.
          </note>
          <note>
            Häromdagen läste jag en insändare signerad "arg käring". Hon
            skrev att hon var en av dem som byggde landet. Nu tyckte hon att
            delar i detta bygge var, som hon uttryckte det, ett fuskbygge.
          </note>
          <note>
            Jag tror att uppsåtet hos de flesta samhällsbyggare under gångna
            tider varit det allra bästa. Men vi är förblindade om vi inbillar
            oss att gårdagen kommer att gå i repris och om vi föreställer
            oss att tidigare generationers respekt för sanning och rätt och
            för ansvarstagande och solidaritet följer oss in i framtiden som
            skuggan.
          </note>
          <note>
            Har vårt samhälle under de senaste åren genomgått någon förändring
            som inte varit önskvärd? Jovisst! Vi har nog alla talat om den
            svenska ekonomin, om att den misskötts under de senaste decennierna.
            Vi har ofantligt många gånger försökt lasta skulden för detta
            på varandra, trots att vi vet att Sverige under de
          </note>
          <note>
            20-25 gångna åren regerats av båda blocken. Det finns således
            nog egentligen inte så stor anledning att fastna i sandlådefasoner
            och bara skylla på varandra.
          </note>
          <note>
            Fru talman! Kanske är det inte i första hand de ekonomiska besluten
            som raserat ekonomin? Kanske är det sveket mot skolan? Kanske
            är det förmynderiet mot familjerna? Kanske är det avauktorisationen
            av föräldraansvaret? Kanske är det den falska föreställningen,
            att människan enbart lever av bröd, som skapar krisen? Kanske
            är det den orimliga idén att ett samhälle kan vara etiskt neutralt?
            Kanske är det bristen på opinionsbildning för de immateriella
            värdena som gjort oss till ständigt accelererande kravmaskiner?
            Vi vet att en tillvaro utan de värden som inte kan mätas i kronor
            blir värdelös. Kanske söker vi förklaringen till det vi kallar
            kris, åtminstone till dels, på fel ställen?
          </note>
          <note>
            Herr talman! Det kan mycket väl vara så att våra försummelser
            när det gäller att skapa respekt för människovärdet har lett till
            större klassklyftor och motsättningar än vad en misslyckad fördelningspolitik
            gjort. Kanske är det avsaknaden av en inre kompass hos våra ungdomar
            som gör att nynazismen gror och våld och otrygghet breder ut sig
            i det svenska folkhemmet? Och då är det detta som är de senaste
            25
          </note>
          <note>
            årens största försummelse.
          </note>
          <note>
            För några dagar sedan såg jag professor Torsten
          </note>
          <note>
            Husén intervjuas i ett TV-program. Mer klarsynt än de allra flesta
            har han följt skolans utveckling i både u- och i-land. När han
            nu blev tillfrågad vad han trodde att det berodde på att våldet
            och hållningslösheten ökat svarade han: Många i min generation
            har nog gjort som jag, brytt sig mer om sin karriär än om sina
            egna barn.
          </note>
          <note>
            I samma program yttrade en lärare att han aldrig under sina många
            år som lärare mött så många trasiga barn som nu.
          </note>
          <note>
            Herr talman! Det är i denna verklighet, i dagens verklighet,
            vi måste akta oss för att bara stirra på budgetbalanser och koncentrera
            oss på ordval om stabil ekonomi, om uppåtgående konjunkturer,
            om egna pengar som inte är lånade osv. Vi har ansvar för situationen
            på skolgårdar och i klassrum. Vi har ansvar för bristen på respekt
            för rättssamhället. Vi har ansvar för otryggheten inom vård och
            omsorg. Det är inte så enkelt som vi ibland gör det till att det
            är ekonomiska kriser och arbetslöshet som orsakar all vilsenhet
            och allt våld.
          </note>
          <note>
            Jag tror att vi behöver en folklig mobilisering, en renässans
            för arven från Aten, Rom och Jerusalem.
          </note>
          <note>
            Inget folk existerar utan ett språk. Jag tror ingen nation fungerar
            utan kommunikationer. Därför är jag också övertygad om att vi
            behöver ett gemensamt etikens modersmål.
          </note>
          <note>
            Ekonomisk tillväxt garanterar inte respekt för rättssamhället.
            Ekonomisk tillväxt i sig skapar inte automatiskt tilltro till
            våra familjer och trivsel i skolsalar och trygghet på skolgårdar.
            Ekonomisk tillväxt garanterar inte medmänsklig värme i vårdmiljöer
            och omsorgssammanhang.
          </note>
          <note>
            När FN:s familjedag inföll första gången 1994 hade den mottot:
            "Building the smallest democracy at the heart of society." Att
            bygga den minsta demokratin i samhällets hjärta. Familjen är demokratins
            plantskola. Vi kristdemokrater brukar kalla familjen för samhällets
            bästa solidaritetsskola. Där kan normer naturligt överföras. Där
            lär man sig hänsyn till andra.
          </note>
          <note>
            Där får man sin identitet. Vi vet att alla familjer inte fungerar
            och inte fungerar så som man skulle önska.
          </note>
          <note>
            Men för den skull är det orimligt att sprida misstro mot samhällets
            grundsten och att rasera föräldrars självförtroende. Jag tycker
            att vi skall göra familjerna till våra bästa bundsförvanter.
          </note>
          <note>
            Herr talman! I höst, den 20 september, har svenska folket valfrihet.
            Man kan t.o.m. göra personval.
          </note>
          <note>
            Men vilken valfrihet har föräldrarna? När det gäller att välja
            omsorg för de egna barnen råder teoretisk valfrihet, det är sant.
            Men i praktiken härskar statligt förmynderi. För ett par veckor
            sedan fick vi besked från Gudrun Schymans parti: Valfrihet på
            skolområdet skall egentligen inte få finnas. Om Schymans parti
            fått råda skulle inte den judiska Hillelskolan ha kunnat starta.
            Lägg märke till det!
          </note>
          <note>
            Det finns tydligen åtskilliga i den här kammaren som borde läsa
            hela Europarådets förklaring om de mänskliga rättigheterna och
            dessutom hela barnkonventionen.
          </note>
          <note>
            Vi hör numera om hur flickor i skolan förnedras genom att tilltalas
            med grova könsord. Något sådant skulle aldrig accepteras i ett
            fungerande hem eller på en normal arbetsplats. Och jag vill faktiskt
            säga till varenda förälder: Tolerera inte att din dotter utsätts
            för detta! Ta hem henne från skolan och låt henne inte gå tillbaka
            förrän normal hyfs råder. Normal hyfs kostar inte en massa pengar
            utan snarare bidrar till att resurser skapas. Engagemang och entusiasm
            skapas där trivsel och trygghet härskar.
          </note>
          <note>
            Om uppgiften är korrekt att 100 000 barn mobbas tycker jag att
            det är en siffra som är minst lika angelägen att ta itu med som
            den förskräckande omfattning som arbetslösheten har. Det är våra
            barns arbetsplatser vi talar om. Och jag är övertygad som att
            devisen
          </note>
          <note>
            "Sådan skola sådant samhälle" i allra högsta grad har fog för
            sig. Det duger inte med försagdhet eller tafatta kommentarer.
            Kravlöshet är inte liktydigt med kärleksfullhet. Det måste vi
            komma ihåg.
          </note>
          <note>
            Jag skulle vilja påstå att när eleven skrivs in i skolan skall
            också föräldern eller föräldrarna skrivas in där. Jag menar naturligtvis
            att föräldrarna skall leva med, de skall känna till, de skall
            veta att de har ett ofrånkomligt ansvar. Och det är naturligtvis
            också vad de allra flesta föräldrar önskar, men relationen mellan
            skola och föräldrar måste bli fast och ständig och inte som nu
            i många fall slapp och tillfällig. Det är positivt att många vuxna
            nu får bättre kunskaper. Framtiden fordrar naturligtvis ökade
            kunskaper hos oss alla.
          </note>
          <note>
            Men regeringen intresserar sig alldeles för litet för hur människor
            efter studier skall kunna få beständiga jobb.
          </note>
          <note>
            Herr talman! Det verkliga kunskapslyftet är det som borde riktas
            mot våra barn i skolåldern. Nu är det dessvärre så att regeringens
            kunskapslyft dränerar grundskolan och gymnasieskolan på lärare.
            Enbart här i Stockholmsområdet fattas det 1 000 behöriga lärare
            i dag. Det kan inte det vara det som vi skall se på när vi skall
            lyfta skolan in i 2000-talet? I dag lämnar bortåt
          </note>
          <note>
            20 000 elever skolan utan att kunna läsa, räkna och skriva på
            ett acceptabelt sätt. Om vi inte restaurerar skolan så att eleverna
            får arbetsro och kan inhämta kunskaper permanentar vi både arbetslöshet
            och klasskillnader. Läraryrket måste värderas och återupprättas.
            Jag tycker att det vore i allra högsta grad rimligt att det för
            lärare infördes ett system liknande AT-
          </note>
          <note>
            systemet för läkare, alltså först efter ett sådant år skulle
            lärare få full behörighet.
          </note>
          <note>
            Herr talman! Allt oftare funderar jag på om vi i vårt lilla land,
            och under de internationella omständigheter vi lever, kan hålla
            på och bedriva politik som om det vore en dragkamp mellan två
            halvor av folket, som om det handlade om att ett block har monopol
            på all klokskap och att det är just den halva man själv tillhör.
            Under den framförvarande valrörelsen finns det väl uppenbar risk
            för att en massa beskyllningar, karikatyrer och påståenden dyker
            upp om att vi sitter i varandras knän och allt vad det är.
          </note>
          <note>
            Jag förstår att Göran Persson har gjort Thage G
          </note>
          <note>
            Peterson till sin propagandaminister, eftersom han är ute i sådana
            ärenden i varenda A-press-tidning. Det räcker med att skriva en
            enda artikel och skicka den till A-pressen. Då blir man bemött
            av Thage G Peterson. Han har fastnat för detta med knän, såvitt
            jag har förstått.
          </note>
          <note>
            Det brukar vara sådana skådespel på den politiska scenen. Jag
            vet ju hur lätt man sugs med i det där spelet. Men, värderade
            åhörare, nu handlar det om att se till att den demokratiska grunden
            inte vittrar sönder ytterligare.
          </note>
          <note>
            Herr talman! Jag är ofantligt glad över att det förslag som vi
            kristdemokrater förde fram om en värdighetsgaranti inom vården
            har fått så stort genomslag.
          </note>
          <note>
            Värdighet handlar om resurser - det är sant - men inte enbart
            om resurser. Det gäller att se människan, att styras utifrån principen
            och ståndpunkten att människovärdet är viktigare än penningvärdet.
          </note>
          <note>
            Jag läste att ordföranden i Demensförbundet, Stina
          </note>
          <note>
            Clara Hjulström, påpekade att en fånge i ett svenskt fängelse
            har laglig rätt att få komma ut i friska luften varje dag, och
            fattas bara annat. Det är både rimligt och självklart. Men vi
            vet sannolikt allesammans att när det gäller patienter på sjukhem
            eller inom hemtjänsten kan det gå månad efter månad utan att de
            som så gärna skulle vilja och så utmärkt skulle klara det får
            chansen att komma ut en enda gång. Har vår respekt för åldrandet
            avtrubbats? Att tala om systemfel hjälper ju inte en enda rullstolsburen
            ut en enda gång.
          </note>
          <note>
            Den värdighetsgaranti som vi kristdemokrater har lanserat, och
            som tydligen gillas av många, fordrar faktiskt inga gigantiska
            ekonomiska satsningar.
          </note>
          <note>
            Vi hävdar att ingen skall behöva dö ensam. Är det för mycket
            begärt att vi enas om en sådan målsättning?
          </note>
          <note>
            Vi önskar att en läkare som är van vid att se och behandla åldrandets
            sjukdomar kontinuerligt besöker patienter på sjukhem och inom
            hemtjänsten. Skulle det kallas orimligt?
          </note>
          <note>
            Vi fordrar att den där tokiga och upprörande stämpeln klinikfärdig
            skrotas, så att patienter slipper att fraktas tur och retur och
            fram och tillbaka mellan primärkommun och landsting.
          </note>
          <note>
            Och skulle det vara det ringaste märkligt att kräva att det skall
            finnas så mycket personal att man hinner hjälpa till med toalettbesök,
            att man kan se till att ingen behöver bli liggande i sura och
            nedsmetade blöjor? Nej, det är inte att kräva för mycket. Det
            märkliga och uppseendeväckande är ju att det behöver sägas år
            1998.
          </note>
          <note>
            Herr talman! Jag tror inte att det är rimligt att politiska partier
            i en demokrati skall vara motståndare till varandra när det handlar
            om demokratins värden, när det är demokratins människosyn som
            det gäller.
          </note>
          <note>
            Då bör vi inte vara varandras motståndare, snarare varandras
            medtävlare.
          </note>
          <note>
            (Applåder)
          </note>
          <note type="speaker">
            Anf. 35 GUDRUN SCHYMAN (v) replik:
          </note>
          <note>
            Herr talman! Jag känner mig föranledd att ge en liten sakupplysning
            till Alf Svensson när det gäller vårt kongressbeslut om friskolorna.
            Det grundar sig på att det är många ute i kommunerna som har erfarit
            att ett friskolesystem utan några särskilda begränsningar och
            regleringar äter upp resurserna till det vanliga skolsystemet,
            den kommunala skolan. För att öppna en friskola krävs det kanske
            att man måste avskeda lärare i den vanliga skolan osv.
          </note>
          <note>
            Det här är inget bra system. Vad vi vill ha är en sammanhållen
            finansiering och organisering av skolan
          </note>
          <note>
            - dvs. hela utbildningssystemet i offentlig regi. Det innebär
            inte att vi vill förbjuda några särskilda pedagogiker eller t.ex.
            judiska skolan. Vi vill att detta skall inlemmas i det ordinära
            systemet. Jag ville bara ge den upplysningen.
          </note>
          <note>
            Sedan vill jag passa på att ställa en fråga. Alf
          </note>
          <note>
            Svensson talar så vackert om vården och omsorgen.
          </note>
          <note>
            Detta ligger också mig och Vänsterpartiet varmt om hjärtat. Hur
            tänker sig Alf Svensson då en kommande eventuell regering med
            moderaterna, som vill dra ned så mycket på bidragen till kommunerna?
            Hur skall det gå ihop, Alf Svensson?
          </note>
          <note type="speaker">
            Anf. 36 ALF SVENSSON (kd) replik:
          </note>
          <note>
            Herr talman! Ett friskolesystem berövar inte kommunerna resurser.
            I stället skapar det en mängd resurser och en möjlighet att jämföra,
            vilket alltid är stimulerande. Men jag vet att Vänsterpartiet
            inte gillar den typen av jämförelser. Där skall det vara enhetlighet.
            Fast Gudrun Schyman gick ju på pumpen när det gällde friskolesystemet.
            Gudrun Schyman ville ju ha en annan tingens ordning, men Vänsterpartiet
            fattade ett sådant beslut.
          </note>
          <note>
            Det jag påstod var ju att om Hillelskolan inte hade startats
            hade den enligt ert beslut inte kunnat startas.
          </note>
          <note>
            Det var det som var det intressanta.
          </note>
          <note type="speaker">
            Anf. 37 Statsminister GÖRAN PERSSON (s):
          </note>
          <note>
            Herr talman! Låt mig knyta an till Alf Svensson.
          </note>
          <note>
            Jag tror att det finns anledning för oss i kammaren och i hela
            vårt land att stanna upp inför det faktum att det är mycket mer
            som förenar oss än vad som skiljer oss. Det finns värden som går
            långt utöver den partipolitiska striden. Vi får inte glömma det.
          </note>
          <note>
            Ett uttryck för en sådan samling över partigränserna har varit
            den ansträngning som vi alla har gjort när det gäller insatserna
            för att lyfta fram förintelsens skeenden och de fasansfulla övergrepp
            och mord som skedde på enskilda under denna dystra tid, inte minst
            i
          </note>
          <note>
            Europa.
          </note>
          <note>
            Detta har samlat stöd från alla riksdagspartier.
          </note>
          <note>
            Men det har också - vilket jag tycker är hoppfullt -
          </note>
          <note>
            mött ett starkt gensvar runt om i landet, inte minst i våra skolor.
            Vi står samlade i den här verksamheten.
          </note>
          <note>
            Jag tycker inte att vi skall nöja oss med det som vi hittills
            har gjort utan vi bör gå vidare. Vi samlas här i kammaren nästa
            vecka för en gemensam manifestation. Det är bra. Det hålls en
            konsert i Berwaldhallen.
          </note>
          <note>
            Det är också bra. Men detta är inget specifikt svenskt problem.
            Det är inte bara vi i Sverige som ser att nazismen och fascismen
            börjar på att marschera igen.
          </note>
          <note>
            Det gäller i många länder. Historieförfalskarna finns också utanför
            vårt lands gränser. De finns internationellt och på nätet.
          </note>
          <note>
            Jag har därför i dag skrivit till både Tony Blair och Bill Clinton
            och erbjudit dem att ta del av de erfarenheter som vi har vunnit
            genom projektet Levande historia, som skall sprida kunskap om
            förintelsen och morden. Vi delar gärna med oss av dessa erfarenheter
            i en internationell ansträngning och i samverkan med de judiska
            organisationerna.
          </note>
          <note>
            Vi tänker också bidra till den fond som den engelska regeringen
            och den amerikanska regeringen har instiftat. Det är fortfarande
            många människor, inte minst i Östeuropa, som inte har fått gottgörelse
            för sina lidanden under denna fruktansvärda period. Vi vet också
            att den fonden kan användas för att sprida kunskap och upplysning.
          </note>
          <note>
            Vi har i regeringen beslutat att till fonden ge ett bidrag om
            1 miljon dollar. Det får inte uppfattas som om det på något sätt
            föregriper den granskning som vi nu gör i Sverige av händelserna
            kring Riksbanken och guldhanteringen under andra världskriget.
            Den processen fortgår på sitt sätt och skall så småningom värderas.
            Det här bidraget är i upplysningens tjänst och i solidaritetens
            intresse. Vi rapporterar detta till riksdagen, eftersom vi har
            mött en sådan samling och en sådan enighet och eftersom det är
            ett bra exempel på en fråga där vi kan nå varandra över partigränser.
          </note>
          <note>
            Här står högre värden på spel än det som vanligen diskuteras
            i dagspolitiken.
          </note>
          <note>
            Från detta kan det synas som ett långt steg att gå in i den debatt
            i kammaren som vi just nu befinner oss i. Men det är klart att
            det finns kopplingar. De tendenser till oro som vi ser i samhället
            tror jag på många sätt kan kopplas till arbetslösheten. Att bekämpa
            arbetslösheten är och förblir regeringens viktigaste fråga. Sedan
            kan vi diskutera om vi har varit framgångsrika nog, om saker och
            ting har gått tillräckligt fort. Där är vi väl själva de mest
            pådrivande i den meningen att för det parti som jag representerar
            har arbetslösheten alltid varit det främsta och värsta gisslet
            i samhället. Men det har varit viktigt för oss när vi har gjort
            bygget, återigen, att börja från rätt ände, att först se till
            att ekonomin har varit i en sådan ordning att arbetslösheten har
            kunnat attackeras. Det finns ingen som tror att det med skyhöga
            räntor, ursvag krona och mistat förtroende från omvärlden går
            att bekämpa arbetslösheten. Vi fick börja där. Jag tror att svenska
            folket känner historien. Jag behöver inte upprepa den.
          </note>
          <note>
            Vi har haft tunga år med internationell konjunkturnedgång under
            1995-1996, då vi smärtsamt tappade ett år. Vi har nu sett att
            vändningen har kommit.
          </note>
          <note>
            Jag är litet besviken på dem som i debatten bara låtsas som om
            de senaste siffrorna från Statistiska centralbyrån och AKU-mätningarna
            inte existerar, dem som inte har sett att vi nu har fått en vändning
            också i sysselsättningen - det antal människor som har arbete.
          </note>
          <note>
            Den öppna arbetslösheten har vi pressat tillbaka, och det är
            det första målet, men vi ökar nu också sysselsättningen. Om ingenting
            oförutsett inträffar i Sydostasisen, som ytterligare fördjupar
            och förvärrar krisen här hemma, har vi anledning att se fram emot
            ett 1998
          </note>
          <note>
            då sysselsättningen kommer att fortsätta växa samtidigt som arbetslösheten
            faller. Det är en god utveckling.
          </note>
          <note>
            Vi kunde väl ändå kosta på oss ett erkännande om hur det faktiskt
            ser ut i stället för att beskylla varandra för lögner. Vi kunde
            väl faktiskt kosta på oss att gemensamt glädjas åt att Sverige
            är på väg ur svackan, ur krisen. Den våldsamma dysterhet som några
            av talarna har utstrålat är ju egentligen en kontrast till den
            stämning som sprider sig i samhället. Det finns fortfarande många
            människor som har det eländigt ställt. Det finns fortfarande stora
            orättvisor. Det finns fortfarande alltför många som är arbetslösa.
            Det finns fortfarande stora brister i vård, skola och omsorg.
            Ja, men det är ju ingen tvekan om att vid de berömda köksborden
            har man börjat se att det blir litet bättre.
          </note>
          <note>
            Det märks när man mäter opinionen hur folk ser på framtiden.
            Jag tror att vi går mot bättre tider, för vårt lands del och för
            vår egen del. Avtalsrörelsens förlopp är också i det avseendet
            utomordentligt löftesrikt.
          </note>
          <note>
            Vi har anledning att vara optimister, men naturligtvis skall
            vi med den historia som vi har av sönderkörda statsfinanser och
            misskötsel vara realistiska optimister och inte en gång till begå
            de misstag som vi nu har lämnat bakom oss.
          </note>
          <note>
            Jag ser ett Sverige framför mig inför sekelskiftet som kommer
            att utmärkas av tillväxt och uppfinningsrikedom, regional balans,
            ekologisk hållbarhet, utbildningssatsningar och modern teknik
            - allt finns där i ett land som har återvunnit styrkan och självförtroendet.
            Varför kan vi inte i ett sådant läge samlas och i stället för
            dysterhet utstråla litet optimism och framtidstro också i denna
            kammare?
          </note>
          <note>
            För mig som socialdemokrat är den här debatten, som vi just nu
            genomför, oerhört intressant att följa.
          </note>
          <note>
            Vi har ju sett hur de nyliberala har fallit - Reagan i
          </note>
          <note>
            USA, Thatcher i Storbritannien - och senast hur de stora förebilderna
            i nyliberalismens värld, tigerekonomierna i Sydostasien, har fallit.
            Vi har sett hur vänsterregimer i Europa har klivit in på scenen
            i Italien, i Frankrike och i Storbritannien. Vi har sett hur den
            europeiska unionen förskjuter sin tyngdpunkt mot arbetslöshetsbekämpning
            och socialt ansvarstagande.
          </note>
          <note>
            Vi ser nu också hur denna vänstervåg når till Sverige, och jag
            tror att dagens debatt är det bästa uttrycket just för detta.
          </note>
          <note>
            När hörde vi senast i denna kammare en högerledare tala om att
            högern vill satsa mer pengar på vård, skola och omsorg än socialdemokratin?
            När hörde vi senast en högerledare ta som bevis för sina utsagor
          </note>
          <note>
            Anna Hedborg, Jan Nygren, Svenska Byggnadsarbetareförbundet och
            LO? När hörde vi senast en högerledare säga att det blir mer pengar
            till kommuner och landsting, till vård, skola och omsorg, om högern
            får regera? När hörde vi senast en högerledare tala i Sveriges
            riksdag utan att nämna ordet privatisering, avreglering, marknadskrafter
            eller, för den delen, systemskifte? Den svenska högern blygs för
            sin politik.
          </note>
          <note>
            Det redovisas inte längre öppet i talarstolen, utan det här börjar
            likna den höger som vi såg i slutet på 60-
          </note>
          <note>
            talet som sade ett men menade någonting annat. Det ersattes sedan
            av den kristallklara perioden under
          </note>
          <note>
            Gösta Bohman, då man sade ett och menade detsamma. Nu har vi
            återigen en högerledare i Yngve Holmbergs efterföljd som står
            i talarstolen och säger att man vill satsa mer på gemensam sektor,
            när jag ställer en enkel fråga om hur nedskärningarna skall gå
            till.
          </note>
          <note>
            Det är inte så konstigt om jag blev litet överraskad när jag
            ställde frågan nyss och fick svaret: Nej, vi skall inte skära
            ned. Vi skall satsa mer pengar än
          </note>
          <note>
            Socialdemokraterna. Jag tänkte: Har jag fullständigt missat vad
            som har hänt i den svenska politiska debatten? Jag gick då tillbaka
            till handlingarna och hittade till min tillfredsställelse, eftersom
            saker och ting då kom på plats igen, de moderata förslagen i tryck.
          </note>
          <note>
            Javisst, de vill satsa 40 miljarder mer i statsbidrag för den
            kommande fyraårsperioden än vad vi har kostat på oss under de
            år som har gått. Men från de 40 miljarderna tycker de att kommunerna
            skall dra bort nästan lika mycket, 32 miljarder, i skattesänkningar.
          </note>
          <note>
            Kvar blir plus 8 miljarder i förhållande till den period som
            har gått.
          </note>
          <note>
            Socialdemokraterna med stöd av Folkpartiet och
          </note>
          <note>
            Socialdemokraterna tillsammans med Centerpartiet har för de kommande
            fyra åren ett förslag som i stället lägger ribban ännu högre.
            Så differensen, Carl Bildt, blir nästan 60 miljarder kronor mindre
            till kommuner och landsting under de kommande fyra åren i ert
            alternativ jämfört med vårt. Detta finns bekräftat och redovisat.
          </note>
          <note>
            När man då vet hur det ligger till, kommer man tillbaka till
            den här frågan till denne sene efterföljare till Yngve Holmberg.
            Nu går det inte att glida förbi längre, Carl Bildt, att flyta
            ovanpå, att komma med halvfinter och halvsanningar. Berätta nu!
            Hur går det, i det värdeklimat som vi har, till att i relation
            till regeringens förslag, Centerpartiets förslag och Folkpartiets
            förslag lägga ut 60 miljarder kronor mindre till kommunerna de
            kommande fyra åren?
          </note>
          <note>
            Det skall ske genom effektiviseringar, säger ni i er motion.
            Jag har suttit åtskilliga kvällar och nätter med kommunala bokslut
            och budgetar för enskilda skolor, daghem och vårdhem. Jag har
            vänt på kronorna. Jag vet vad det handlar om. Det handlar om människor
            ytterst. Det är vårdbiträden. Det är lärare. Det är också, i statens
            fall, poliser. Hur går det till att effektivisera - när vi nu
            vet att Bildt inte har mer pengar? Det var en första försvarslinje
            man kröp bakom för att slippa svara på frågan.
          </note>
          <note>
            Raljera inte längre, Bildt! Tala om och stå för er politik. Försök
            inte låtsas som om innehållet är något annat än det ni i själva
            verket har beslutat om. Det är dags att redovisa. Det är dags
            att sluta flyta ovanpå.
          </note>
          <note>
            För mig ideologiskt, för socialdemokratin ideologiskt och för
            de krafter som står för välfärdssamhället ideologiskt, är det
            naturligtvis en seger att vi nu också har en uppslutning från
            högern i debatten. Vi har en uppslutning i den meningen att man
            inte längre vågar ta attacken på välfärdssamhället. Man kryper
            bakom bokföringstrick för att slippa redovisa sina egentliga syften
            och motiv.
          </note>
          <note>
            Det moderata ungdomsförbundet sade att denna politik erinrar
            om Yngve Holmberg. Jag vet inte. Vi får väl se när Carl Bildt
            försöker svara om det är den faktiska politiken som redovisas
            eller om han nu, i ljuset av den opinion som han troligen möter
            när reser runt i landet, förstår att Moderaterna för fel politik.
          </note>
          <note>
            För mig, för regeringen och för de krafter som står för välfärdssamhället,
            är det inför sekelskiftet oerhört stimulerande att veta att det
            som denna partiledardebatt handlar om är mer resurser till vården.
            Det är mer resurser till skolan. Det är mer pengar och större
            ansvar för omsorgen om barn och äldre. Det är regional balans.
            Kort uttryckt: Det är solidaritet. Det är värden som har präglat
            1900-talet, värden som lever så starkt i folkdjupet att de också
            totalt har präglat denna partiledardebatt.
          </note>
          <note>
            Men nu är det upp till Carl Bildt och Moderaterna att redovisa.
            Välkomna upp i talarstolen. Tala om var ni står. Är det Holmberg
            eller är det Bildt? Vad är det som gäller i Moderaternas Sverige?
          </note>
          <note>
            (Applåder)
          </note>
          <note type="speaker">
            Anf. 38 CARL BILDT (m) replik:
          </note>
          <note>
            Herr talman! Jag tycker att det var ett ganska sorgligt anförande
            som statsministern höll. Vi har tidigare i denna debatt försökt
            att diskutera vad vi skall göra för Sverige i den enstaka viktigaste
            framtidsfrågan, nämligen jobb och sysselsättning, där misslyckandet
            är så stort. Och statsministern ägnar sig bara åt något som mest
            ligger tarvligheterna nära.
          </note>
          <note>
            Men det är inte så vi skapar respekt för politiken.
          </note>
          <note>
            Det är inte så vi skapar en bra grund för framtiden.
          </note>
          <note>
            Låt mig innan jag går in på den sakfråga han antydde säga hur
            förvånad jag blev när det gäller den sakfråga han knappt sade
            något om, nämligen sysselsättningen.
          </note>
          <note>
            Där säger han att det aldrig var meningen att vi skulle göra
            något åt arbetslösheten och sysselsättningen under större delen
            av denna mandatperiod innan vi fått balans i statsfinanserna -
            om vi också har det kan ju diskuteras.
          </note>
          <note>
            Var det aldrig meningen att ni skulle göra något åt sysselsättningen
            och arbetslösheten under större delen av denna mandatperiod? Är
            detta förlorade år inte på grund av misstag utan på grund av att
            det aldrig var meningen - varför sade ni då aldrig det i förra
            valrörelsen? Där lovade ni att det skulle komma nya jobb.
          </note>
          <note>
            Där lovade ni att inga skulle avskedas. Det blev
          </note>
          <note>
            68 000 svek. Det blev ett förlorat 1995. Det blev ett förlorat
            1996. Det blev ett förlorat 1997. Nu säger statsministern: Det
            var aldrig meningen att vi skulle kunna klara av sysselsättningen
            och arbetslösheten.
          </note>
          <note>
            Men jag vill gärna säga att jag är övertygad om att vi hade gjort
            det bättre. Och jag vet att andra länder har gjort det bättre.
            Det skapas fler jobb i Norge. Det skapas fler jobb i Danmark.
            Det skapas fler jobb i
          </note>
          <note>
            Finland. Sverige tillhör de länder som är sämst i Europa på att
            skapa nya jobb. Och det finns skäl till det.
          </note>
          <note>
            Ni sitter fast i en gammal politik. Ni har inte riktigt gjort
            er av med socialismen.
          </note>
          <note>
            Så till den här debatten om den kommunala ekonomin. Den är ganska
            intressant. Det här skulle ju bli socialdemokratins stora paradnummer
            i valrörelsen.
          </note>
          <note>
            Man skulle gå ut och säga: Moderaterna skär ned och skär ned
            och det blir ingenting kvar. Så räknade jag på det här. Och jag
            fann att det är riktigt att vi säger nej till en del av de ökningar
            som ni föreslår. Det är för att vi också vill sänka skatten. Vi
            vill öka småfolkets frihet och skapa bättre förutsättningar för
            nya jobb.
          </note>
          <note>
            Men det som vi föreslår innebär i alla fall att vi ligger på
            en nivå som är högre än den som ni har åstadkommit under denna
            mandatperiod. Jag sade
          </note>
          <note>
            40 miljarder. Då säger statsministern: Nej, det är inte
          </note>
          <note>
            40 miljarder utan det är 8 miljarder. Vi får väl finräkna på
            det där. Men nu säger även statsministern att det som Moderaterna
            föreslår är mer än vad han själv har åstadkommit. Sedan lovar
            han ännu mycket mer för nästa mandatperiod. Men han bröt nästan
            alla de löften som han och hans företrädare Ingvar Carlsson ställde
            ut. Sådan är sanningen. Därmed föll den kampanjen. Vi klarar vården
            och skolan. Vi sänker skatten. Den socialdemokratiska kampanjen
            var felaktig.
          </note>
          <note>
            (Applåder)
          </note>
          <note>
            Anf. 39 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Vi klarar vården och skolan och vi sänker skatten,
            säger Carl Bildt. Ja, och ni trycker räntorna i höjden. Det är
            budgetmoraset i repris om det är så Carl Bildt tänker driva politiken.
          </note>
          <note>
            Sedan till hans lättvindighet när det gäller att glida förbi
            den stora frågan. Är det 8 miljarder eller
          </note>
          <note>
            40 miljarder? Det får vi finräkna på. Ja, han har ju finräknat
            en gång i regeringsställning. Det slutade med en katastrof. Finräkningen
            nu gäller 32 miljarder kronor. Vet ni hur många lärare det representerar?
            32
          </note>
          <note>
            miljarder kronor är 90 000 anställda - som lärare eller sjuksköterskor
            eller vårdbiträden på ålderdomshem.
          </note>
          <note>
            Det finräknar vi på, säger Bildt.
          </note>
          <note>
            Ni kommer inte ifrån att ni har att redovisa hur ni skall klara
            av en besparing på 32 miljarder. Det gäller kanske 60 miljarder
            i relation till oss - sak samma vilket. Börja åtminstone med de
            tio första, Carl Bildt.
          </note>
          <note>
            Den besparingen skall ju ske med hjälp av effektivisering. Berätta
            hur det skall gå till, samtidigt som ni klarar vården, skolan
            och omsorgen.
          </note>
          <note>
            Ingen här i kammaren, bortsett från den moderata gruppen, har
            uppfattningen att detta är en realistisk politik. Moderata samlingspartiets
            kommunalråd delar på denna punkt faktiskt riksdagsmajoritetens
            uppfattning.
          </note>
          <note>
            Vad Carl Bildt måste göra är att fortsätta driva idén om det
            ideologiska systemskiftet utan att tala högt om det. Hans parti
            har bestämt att man skall gå den vägen. Man vågar inte redovisa
            för väljarna vad det betyder i form av lägre standard i skolan,
            vården och omsorgen.
          </note>
          <note>
            Carl Bildt har en sista chans att i denna debatt redovisa hur
            dessa nedskärningar i skola, vård och omsorg kommer att se ut.
            Klarar han inte att redovisa alla de 40 miljarderna kan han börja
            med att åtminstone redovisa de åtta eller tio första. Det blir
            en lagom uppgift för någon som för första gången i sitt liv skall
            ge sig på kommunalpolitik.
          </note>
          <note>
            Så går jag över till sysselsättningen, herr talman.
          </note>
          <note>
            Det är sant att vi inte är nöjda - långt därifrån. Men om man
            tittar på sysselsättningsutvecklingen ser man en sak. Det är att
            vi nu har en ökad sysselsättning och kraftigt fallande öppen arbetslöshet.
          </note>
          <note>
            När vi satte målet om 4 % öppen arbetslöshet dömdes det ut av
            den moderata ledningen som helt orealistiskt. Folkpartiet anslöt
            sig naturligtvis som vanligt. I dag är det ingen som säger att
            4 % öppen arbetslöshet är orealistiskt. Vi har goda chanser att
            nå dit.
          </note>
          <note>
            Då bytte man spår och sade att vi fifflar med bokföringen och
            gömmer folk i arbetslöshet genom att sätta dem i utbildning, precis
            som om att utbilda skulle vara att gömma folk i arbetslöshet.
            Det är att förebygga arbetslöshet.
          </note>
          <note>
            När vi nu har gjort detta visar det sig att vi därutöver fått
            en tillväxt vad gäller ordinarie jobb i privat sektor. Ännu har
            den offentliga sektorn inte vuxit. Det försvann 134 000 jobb i
            kommuner och landsting under den tid då Carl Bildt regerade. Vi
            har stoppat den utvecklingen, och nu kommer vändningen.
          </note>
          <note>
            Hela sysselsättningsökningen ligger i den privata sektorn. Regeringen
            vill också öka sysselsättningen i den offentliga sektorn. Det
            går inte om man, som moderaterna, vill sänka skatterna kraftigt
            och ge sig på vården, skolan och omsorgen.
          </note>
          <note>
            Förklara nu hur det ligger till, Carl Bildt.
          </note>
          <note>
            (Applåder)
          </note>
          <note type="speaker">
            Anf. 40 CARL BILDT (m) replik:
          </note>
          <note>
            Herr talman! Nu börjar jag förstå hur statsministern tänker.
            Det sägs att han ibland ser saker och ting centrerade väldigt
            mycket kring sig själv, och det verkar vara fallet.
          </note>
          <note>
            När vi diskuterar vad vi skall göra med kommunerna och bidragen
            räknar vi utifrån verkligheten som den är och har varit dessa
            år. Våra förslag innebär de facto att det kommer att bli mer pengar
            än vad det har varit under Carlsson och under Persson.
          </note>
          <note>
            Persson utgår inte från verkligheten, utan Persson utgår från
            Persson. Då bli det mindre pengar, och det är rätt. Men vi tänker
            fortsätta utgå från verkligheten.
          </note>
          <note>
            Om sedan Persson utgår från Persson i alla sina beräkningar är
            det hans sak, men jag tror att människor är mer intresserade av
            verkligheten.
          </note>
          <note>
            Vår politik innebär i förhållande till hur det har varit under
            denna mandatperiod bättre möjligheter att klara vården, bl.a.
            genom vårdgarantin. Den innebär bättre möjligheter att klara skolan.
            Det är ingen tvekan om det. Vi sänker skatten, för det är viktigt.
            Det innebär förvisso att Persson kan ösa på med litet mera bidrag.
            Vi ger människor bättre möjligheter att leva på sin lön eller
            på sin pension. Vi ger dessutom bättre möjligheter till jobb.
          </note>
          <note>
            Det förvånar mig att en socialdemokratisk partiordförande kan
            vara så nöjd när så många går utan jobb och när kostnaderna för
            att med bidrag försörja dem som ingenting hellre vill än att försörja
            sig själva är högre än kostnaderna för ATP.
          </note>
          <note>
            Det är inte bara vi som säger att regeringen fifflar med statistiken
            och vill göra satsningar bara för att hyfsa denna. Det säger LO.
            Det säger AMS. Det säger alla. Det är inte bara vi som säger att
            Sverige är sämre på att åstadkomma jobb än de flesta andra länder.
            Det säger alla.
          </note>
          <note>
            Det är tydligt att man har misslyckats här. Det anmärkningsvärda
            i dag är att statsministern säger att det aldrig var meningen
            att man skulle lyckas.
          </note>
          <note>
            Nu tittar talmannen mycket strängt på mig. Jag får inte tala
            längre i riksdagen i dag. Det var kul så länge det varade. Adjö
            och tack.
          </note>
          <note>
            (Applåder)
          </note>
          <note>
            Anf. 41 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag tillhör inte dem som regelbundet studerar riksdagens
            protokoll, men nu har jag hört ett inlägg som jag tänker läsa.
            Det var det senaste inlägget. Aldrig har jag hört ett så tomt
            svar på en enkel rak fråga. Förlåt, Carl Bildt, men det var bara
            rundprat. Det fanns ingen substans i detta svar. Jag frågade enkelt
            hur ni skulle göra.
          </note>
          <note>
            Carl Bildt säger att man utgår från verkligheten och inte från
            Persson. Det är att höja debattnivån, vill jag säga.
          </note>
          <note>
            Om man tittar på verkligheten, Carl Bildt, ser man att den rymmer
            en sådan enkel sak som löneökningar också för dem som arbetar
            i vården eller är lärare eller barnskötare. Skall de inte få några
            löneökningar kommande fyraårsperiod? Ni vill ju att statsbudgeten
            skall ligga stilla. Tycker ni att de skall bli färre i takt med
            att lönerna ökar? Något skall de väl ändå få -
          </note>
          <note>
            rimligen lika mycket som andra på arbetsmarknaden.
          </note>
          <note>
            Det är viktiga jobb de gör. Det är värdefulla jobb.
          </note>
          <note>
            Den verklighet ni har att hantera och förhålla er till rymmer
            att ni med den position ni nu har intagit inte ens ger en krona
            i påslag för detta. Allt det andra kommer därtill.
          </note>
          <note>
            Jag vet inte om Yngve Holmberg hade varit nöjd med svaret som
            gavs. Det är möjligt. Det där är att rida två hästar samtidigt.
            Den gamla högerpolitiken slutade med att Gösta Bohman bestämde
            sig för en linje, dvs. att sänka skatten. Ni hör själva här i
            kammaren hur ynkligt det låter när Bildt säger att man skall klara
            vården, skolan och omsorgen och sedan sänka skatten. Man klarar
            inte både-och.
          </note>
          <note>
            Det är denna fråga jag har försökt att få ett svar på. Moderaterna
            har sagt att man satsar ännu mer pengar än regeringen. De gjorde
            inte det, och Carl
          </note>
          <note>
            Bildt hade inget svar.
          </note>
          <note>
            Jag har full respekt för Carl Bildts strävan att resa i landet.
            Det vill jag också göra, även om regeringsarbetet ibland är tungt
            och binder en vid Stockholm.
          </note>
          <note>
            Under de resorna i landet tycker jag att det vore på sin plats
            om Carl Bildt någon gång gick in till en skolchef eller någon
            som förestår ett ålderdomshem och frågade vad de tror att de kommer
            att ha för kostnadsutveckling de kommande åren. Han borde då också
            konstatera att de skattesänkningslöften som moderaterna ställer
            ut kommer att resultera i lägre kvalitet för det vi alla tycker
            är så viktigt.
          </note>
          <note>
            Jag tror att detta var en bra upptakt, Carl Bildt, på ett valår.
            Det var en utmärkt upptakt. Jag vill diskutera vård, skola och
            omsorg. Jag vill ha en debatt med moderaterna om detta, men då
            får moderaterna faktiskt orka stå för sin politik, inte låtsas
            som om de tycker något annat.
          </note>
          <note>
            Vi vet alla att det i den här typen av debatter finns regler
            som säger att man använder sin tid till att förklara sin politik.
            De som inte förmår att på 25 minuter klara ut de centrala frågorna
            har på något sätt misslyckats i debatten.
          </note>
          <note>
            Herr talman! Jag misstänker att Lars Leijonborg tar upp sysselsättningsfrågan.
            Jag kommer tillbaka till den då.
          </note>
          <note>
            (Applåder)
          </note>
          <note type="speaker">
            Anf. 42 LARS LEIJONBORG (fp) replik:
          </note>
          <note>
            Herr talman! Det fanns egentligen ingenting i Göran Perssons
            anförande som tydde på att han fortfarande är statsminister. Han
            är ju ansvarig för massarbetslösheten, för krisen i vården och
            för problemen i skolan, men det kom inget besked på de punkterna.
            I
          </note>
          <note>
            stället väljer han att angripa Carl Bildt, som om Carl
          </note>
          <note>
            Bildt var statsminister. Han smiter från sitt ansvar när han
            inte har något besked att ge på de punkter där så många svenskar
            vill ha besked.
          </note>
          <note>
            Han sade också att det är en ideologisk triumf att den här debatten
            har handlat om mer till vården och till omsorgen och om mer solidaritet,
            men då har han lyssnat dåligt. Jag talade om allt det där men
            också om att Sverige först och främst måste börja växa.
          </note>
          <note>
            Göran Persson måste genomgå en påbyggnadskurs på
          </note>
          <note>
            Mona Sahlins Bommersvik och få klart för sig att även socialdemokratin
            i sina bästa stunder har förstått att Sverige måste börja växa
            och att vi måste satsa på de krafter som ökar produktionen och
            tillväxten.
          </note>
          <note>
            Politik handlar inte bara om fördelning. Det kunde den kanske
            göra några lyckliga år under Göran Perssons 50-tal, för då hade
            vi av olika skäl en mycket god tillväxt, men det som vi har stått
            inför under den här mandatperioden är ju att vi måste ta itu med
            grundläggande problem i svensk ekonomi, så att Sverige börjar
            växa igen.
          </note>
          <note>
            Jag tycker visst att det är intressant med examinationen om hur
            kommunalbidragen framöver skall utformas. Det är viktigt, men
            som jag påpekade i mitt anförande är det ännu mycket viktigare
            hur kommunernas skatteunderlag växer. Om vi hade haft samma tillväxt
            som Norge, Danmark och Finland, hade vi haft tiotals miljarder
            mer i de offentliga kassorna.
          </note>
          <note>
            Hade vi haft deras sysselsättningstillväxt de senaste tre åren,
            skulle 260 000 fler svenskar haft arbete.
          </note>
          <note>
            Jag tycker att man måste ta till mycket starka ord när statsministern
            vulgariserar den politiska debatten genom att komma med fullständigt
            vilseledande uppgifter. Jag har lyft fram en sådan. Socialdemokraterna
            har under tre års tid fullständigt medvetet struntat i att se
            till att flera jobb kommer fram. Jag har mängder med bevis för
            denna tes. Detta måste fördömas i mycket starka ordalag.
          </note>
          <note>
            Statsministern måste bli noggrannare med sanningen, t.ex. när
            han säger att vårt 4-procentsmål avfärdades därför att det var
            omöjligt att nå. Det var precis tvärtom. Vi sade att det inte
            är tillräckligt ambitiöst. Ni kan klara ert 4-procentsmål med
            statistik, genom att tvinga arbetslösa att gå på utbildning för
            att få en ny a-kasseperiod. Vi menar att det är den verkliga arbetslösheten
            som måste halveras. Kom inte och påstå att vi tyckte att det var
            för ambitiöst, för det var precis tvärtom. Skall vi få en politisk
            debatt här i landet som börjar bygga upp politikens anseende igen,
            måste Göran Persson vara noggrannare med sanningen.
          </note>
          <note>
            Anf. 43 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Norge, Danmark och Finland har nämnts i debatten.
            De länderna har delvis en bättre utveckling än Sverige. Norge
            är speciellt. Danmark gick igenom sin statsfinansiella kris långt
            före oss.
          </note>
          <note>
            Finlands kris var samtidig med vår. Finland har en starkare BNP-utveckling.
            Dess fall blev mycket djupare än det svenska. Finland tappade
            nästan hela sin östhandel. Att jämföra Sveriges och Finlands tillväxt
            på grundval av BNP-siffror är därför inte korrekt.
          </note>
          <note>
            Glöm inte att Finland fortfarande har en arbetslöshet som vi
            aldrig skulle kunna leva med i Sverige. Man har där sina problem,
            och vi har våra.
          </note>
          <note>
            Något som bidragit till våra bekymmer var naturligtvis det utgångsläge
            som regeringen hade. Jag vill läsa in några siffror till protokollet,
            eftersom Leijonborg blir så fruktansvärt hård i sina omdömen och
            använder så starka uttryck. Jag vill under rubriken utveckling,
            tre år med Folkpartiet, redovisa följande:
          </note>
          <note>
            BNP-utveckling med Wibble och Leijonborg 0 %
          </note>
          <note>
            - de tre senaste åren +9,4 %.
          </note>
          <note>
            Sysselsättning med Wibble och Leijonborg
          </note>
          <note>
            -440 000 - de senaste åren +10 000.
          </note>
          <note>
            Privat sysselsättning med Wibble och Leijonborg
          </note>
          <note>
            -300 000 - de senaste tre åren +70 000.
          </note>
          <note>
            Lånebehovet med Wibble och Leijonborg +166
          </note>
          <note>
            miljarder i ytterligare skuldsättning varje år - de senaste åren
            -178 miljarder varje år.
          </note>
          <note>
            Arbetslösheten under den period som Leijonborg berömmer sig av
            +190 000 - de senaste åren -82 000.
          </note>
          <note>
            Så här ser det ut. Det är klart att om jag liksom
          </note>
          <note>
            Leijonborg hade haft ansvaret för en politik med det resultatet
            och nu skulle se att det vänder, skulle jag göra allt för att
            komma in i debatten, men beskyll oss inte för att ljuga när vi
            använder offentlig statistik.
          </note>
          <note>
            Vidare tycker väl också jag, precis som Lars Leijonborg, att
            frågorna om statsbidrag till kommuner och landsting är viktiga.
            Det skulle efter Ekointervjun nyligen om att moderaterna har en
            extrem politik vara intressant att höra Leijonborgs bedömning
            av hur långt Folkpartiet orkar i en kraftmätning med Moderaterna.
          </note>
          <note type="speaker">
            Anf. 44 LARS LEIJONBORG (fp) replik:
          </note>
          <note>
            Herr talman! Man måste ha en dynamisk syn på tillvaron. Vilken
            situation övertog vi, och vad lämnade vi ifrån oss? I den ekonomi
            vi övertog efter Allan
          </note>
          <note>
            Larsson fanns en växande statsskuld, ökande budgetunderskott
            och en sjunkande produktion. Det som vi
          </note>
          <note>
            1994 lämnade från oss var en situation där kurvorna på alla dessa
            punkter hade vänt. Det är det viktiga och intressanta. Vi står
            nu inför valet att vi med mycket gott samvete kan säga till väljarna
            att vi står för ett alternativ som innebär mer tillväxt och fler
            nya jobb, vilket skapar resurser.
          </note>
          <note>
            Om Carl Bildt, jag, Alf Svensson och i bästa fall
          </note>
          <note>
            Olof Johansson i höst sitter och diskuterar bildande av en ny
            regering, kommer jag att avråda från att skära i några kommunbidrag.
            Jag kommer inte att förhandla från riksdagens talarstol och ställa
            några ultimatum på uppdrag av Göran Persson, men Folkpartiets
            ståndpunkt är alldeles klar: Kommunerna och landstingen behöver
            de resurser de har.
          </note>
          <note>
            På lång sikt är dock det viktiga och spännande att se hur vi
            får en tillväxt av skatteunderlaget.
          </note>
          <note>
            Det är ju vad det handlar om, inte bara hur kakan inom det offentliga
            fördelas, utan hur vi får mer nya resurser. Jag är övertygad om
            att treklövern, fyrklövern eller vad det nu blir har mycket större
            förutsättningar än den alternativa konstellation som jag inte
            ens törs tänka på hur den skulle se ut.
          </note>
          <note>
            Det är sammanfattningen av denna debatt. Göran
          </note>
          <note>
            Persson saknar helt besked om hur Sverige på allvar skall börja
            växa igen. Mot det står ett tillväxtalternativ. Det kommer att
            vara bättre för jobben, för vården och för skolan.
          </note>
          <note>
            Anf. 45 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Det talas här om allt detta med dynamiska effekter,
            dynamiska perioder och sådant.
          </note>
          <note>
            Tillåt en luttrad f.d. finansminister att säga att det har räknats
            hem för mycket sådant i kalkyler i Sverige genom åren. De pengar
            vi har skall vi använda, och använda på ett så klokt sätt att
            utvecklingen går åt rätt håll. Men det dynamiska inslaget i Leijonborgs
            argumentation är inte så imponerande när man har sett vad som
            åstadkommits med folkpartister i ansvarig ställning.
          </note>
          <note>
            Det får vi låta väljarna bedöma. Vi behöver inte stå och slå
            varandra i huvudet med hur den här krisen uppstod och hur den
            såg ut. Låt folk avgöra det. Det är bara en sak som är viktig
            att påpeka, Lars Leijonborg. När väl krisen var ett faktum under
            åren 1992,
          </note>
          <note>
            1993 och 1994 hade vi inte en regering som orkade regera. Det
            tror jag att folk kommer ihåg.
          </note>
          <note>
            Sedan säger Lars Leijonborg att Folkpartiets ståndpunkt gäller
            om vården, skolan och omsorgen, och han kommer inte att stå här
            i talarstolen och förhandla med Göran Persson, osv. Uttrycket
            Folkpartiets ståndpunkt är något flexibelt. Vi erinrar oss väl
            alla den föregående partiledardebatten när Lars Leijonborg här
            i talarstolen bytte politik därför att moderatledaren signalerade
            högerom marsch.
          </note>
          <note>
            Lars Leijonborg bytte politik i EMU-frågan. Med ett färskt stämmobeslut
            om medlemskap från starten och motstånd mot folkomröstning meddelade
            Leijonborg: Folkomröstning år 1999 är vad som gäller.
          </note>
          <note>
            Båda positionerna övergavs. Sedan visade det sig att när Tobisson
            hade tolkat vad Bildt hade sagt stod inte moderaterna kvar där
            Leijonborg trodde att de stod.
          </note>
          <note>
            Kvar stod enbart Leijonborg.
          </note>
          <note>
            Folkpartiets ståndpunkt kallas detta för. Den har inte imponerat,
            Lars Leijonborg. Jag är rädd för att det sociala engagemang ni
            ger uttryck för mycket väl kan komma att få stå tillbaka för moderaternas
            krav på ytterligare skattesänkningar.
          </note>
          <note type="speaker">
            Anf. 46 GUDRUN SCHYMAN (v) replik:
          </note>
          <note>
            Herr talman! Visst blåser det en vänstervind, Göran Persson.
            Visst är det bra att vi står här allihop och talar om vården,
            omsorgen och skolan. Men det gör vi inte därför att vi har en
            ideologisk studiecirkel, utan därför att det är så eländigt. Vi
            gör det för att det i dag finns så stora brister och behov av
            så stora insatser.
          </note>
          <note>
            Det finns behov av pengar till kommunerna och till landstingen.
            Det finns behov av människor som arbetar med andra människor.
            Det är därför som vi står och talar om det här. Det är ett uttryck
            för den reaktion på den verklighet som vi alla har omkring oss
            mer eller mindre på huden. Det är bra att vi talar om det. Men
            det måste också få avtryck i verkligheten i form av beslut som
            innebär att det blir förbättringar och förändringar.
          </note>
          <note>
            Vänstervinden blåser. Det gör den också i andra länder i Europa.
            Det gör den, precis som Göran Persson sade, i Italien och i Frankrike.
            Där har de som motsvarar Vänsterpartiet ett ganska stort inflytande,
            ibland i regeringen och ibland utanför regeringen. Det är viktigt
            att se, Göran Persson, att i den vänstervinden finns också en
            protest mot en socialdemokratisk maktfullkomlighet och byråkratiserad
            politik som ibland mer innebär att administrera makten än att
            förändra verkligheten.
          </note>
          <note>
            Vi har samarbetat i en hel del kommuner och landsting. Tyvärr
            spräckte socialdemokraterna samarbetet i Stockholm. Man tänkte
            sig väl med moderaternas hjälp bygga motorleder. Jag hoppas att
            vi slipper se sådant i riksdagen. Jag hoppas att det samarbete
            som vi nu har inlett genom arbetet med miljöbalken liksom arbetet
            med kärnkraftsavvecklingen kommer att fortsätta.
          </note>
          <note>
            Jag hoppas att den vänstermajoritet som jag är övertygad om blir
            resultatet av nästa års val också kommer att hålla över valdagen.
            Vinden får inte mojna.
          </note>
          <note>
            (Applåder)
          </note>
          <note>
            Anf. 47 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Det är lätt att hålla med om det Gudrun Schyman säger.
            Till skillnad från Schyman har vi som sitter i regeringsställning
            det ansvaret att saker och ting kan göras i den takt och i den
            ordning som vi har egna pengar till det. Vi önskar göra mer på
            många områden. Men inte till priset av att vi faller tillbaka
            igen i det läge som gällde när de borgerliga klev ur.
          </note>
          <note>
            Det jag gladde mig åt - och det tycker jag också
          </note>
          <note>
            Gudrun Schyman kan ta till sig - är att den massiva attacken
            på välfärdssamhället, systemskiftet, privatiseringarna, entreprenadernas
            välsignelse, allt detta som har predikats från denna talarstol
            och från högerns alla organisationer inte nämns längre. Det är
            borta.
          </note>
          <note>
            Det är borta, Gudrun Schyman, därför att det finns en sådan folklig
            uppslutning kring den samhällsmodell som bygger på solidaritet,
            svensk alliansfrihet, full sysselsättning och ett välfärdssamhälle
            som utjämnar klyftor. Det går långt in i borgerligheten. Det har
            Högern nu också förstått. Därför står nu inte striden i offentligheten
            på den punkten.
          </note>
          <note>
            Låt oss göra allt vad vi kan för att hålla den debatten levande.
            Jag vill inte att vi glömmer att det finns en motsättning om välfärdspolitiken
            i Sverige, en välfärdspolitik som vissa har bekämpat och som andra
            har slagits för.
          </note>
          <note type="speaker">
            Anf. 48 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Göran Persson sade i sitt anförande:
          </note>
          <note>
            Varför kan vi inte samlas och utstråla optimism och arbetsglädje
            i denna kammare? Varför kan vi inte erkänna att det blir bättre?
            Visst kan vi som sitter i kammaren utstråla optimism och arbetsglädje
            när vi går in i en valrörelse. För egen del räknar jag med att
            vi till hösten kommer att vara fler gröna parlamentariker som
            sitter i kammaren.
          </note>
          <note>
            Vi här i kammaren har inte fått känna av någon besparingspolitik
            över huvud taget. Inte ett dyft. Det har en socialdemokratisk
            regering stått bakom. Det gör mig bedrövad när jag samtidigt kommer
            ut och ser hur verkligheten ser ut. Utanför detta hus är det inte
            samma glädje.
          </note>
          <note>
            Man behöver bara ta promenaden till Centralstationen för att
            konstatera att antalet uteliggare i detta samhälle ökar i stort
            sett varje dag. Det är oerhört vanligt att man i dag möter människor
            som tigger om att få pengar till mat och natthärbärge. För några
            år sedan var det något som var ytterst ovanligt i vårt samhälle.
          </note>
          <note>
            Vi vet att det i dag inte finns plats för de psykiskt sjuka i
            samhället. Psykiatrireformen har inte fungerat.
          </note>
          <note>
            De psykiskt sjuka mår väldigt dåligt, och många av dem som blir
            uteliggare är just psykiskt sjuka. Vi kan se hur fattigpensionärerna
            har drabbats av besparingspolitiken så hårt att många av dem inte
            ens klarat att söka den vård och få den medicin som de behövt.
          </note>
          <note>
            Jag kan helt hålla med Göran Persson om att den borgerliga skattesänkningspolitiken
            inte är receptet som löser de problem vi står inför. Men varför
            kan inte Socialdemokraterna hålla med Miljöpartiet om att det
            t.ex. vore mer solidariskt, mer demokratiskt och bättre att använda
            de stora pengar som i dag betalar kostnaderna för arbetslösheten
            till att betala människor för att utföra de jobb vi behöver ha
            gjorda? Man kan skicka över mer pengar till kommunen för att klara
            det här.
          </note>
          <note>
            Varför inte lyssna på oss när det gäller förkortad arbetstid
            och att dela på jobben? Det är en framtidsmodell som socialdemokratiska
            kvinnor under många år har arbetat för. Jag önskar att kvinnorna
            i ert parti kunde bli som i vårt parti, nämligen i majoritet.
            Då kunde de kanske driva igenom detta tillsammans med oss. Det
            behöver vi.
          </note>
          <note>
            Varför inte skatteväxla så att miljöförstörelse beskattas hårdare
            och arbete lättare? Då skulle småföretagare och andra få plats
            med flera anställda. Det är oftast inte brist på arbete utan brist
            på pengar att betala arbetskraften med som man känner av. En stor
            andel är skatteintäkter som aldrig kommer in därför att ingen
            anställs. Att då sänka kostaderna för skatten på arbete skulle
            faktiskt göra att vi sänkte kostnaderna för arbetslösheten, och
            vi är ju helt överens om att det är mot arbetslösheten vi måste
            sätta in stöten. Men i fråga om metoden för att göra det borde
            Socialdemokraterna lyssna på Miljöpartiet. Vi har många goda idéer,
            så varför inte lyssna på oss?
          </note>
          <note>
            Anf. 49 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Vi lyssnar gärna på Miljöpartiet och har också gjort
            det under mandatperioden. Det vet
          </note>
          <note>
            Marianne Samuelsson. Vi är inte överens om allt - så är det ju
            i politiken - men det finns mycket som förenar.
          </note>
          <note>
            Jag reagerade på en sak som Marianne Samuelsson sade om att vi
            här i kammaren inte har bidragit till budgetsaneringen. Det är
            fel. Ni betalar värnskatt, mina vänner. Jag skulle gissa att det
            rör sig om
          </note>
          <note>
            7 000-10 000 kr per år som var och en bidrar med.
          </note>
          <note>
            En del här har väl en förmögenhet, misstänker jag, som ni betalar
            extra skatt på som ett inslag i budgetsaneringen. Att en och annan
            äger en aktie har jag förstått av tidningsrapporteringen. På aktier
            är det också skärpt beskattning. Dessutom har ni kanske haft anledning
            att betala reavinstskatt, och i sådana fall har ni också bidragit.
          </note>
          <note>
            Det är så saneringsprogrammet är utformat. Också ni med goda
            inkomster skall bidra för att vi skall klara en rättvis fördelning.
            Det är just en rättvis fördelning som gör att saneringspolitiken
            i det långa loppet är trovärdig och hållbar. Där har vi aldrig
            haft några bekymmer med Miljöpartiet. Där har vi samma värderingar.
            Men glöm inte bort vad ni troligen har varit med och röstat för
            i saneringsprogrammet.
          </note>
          <note>
            Vi för internt i vårt parti en intensiv debatt om arbetstiderna.
            Som Marianne Samuelsson själv har sett gör de fackliga organisationerna
            på arbetsmarknaden stora ansträngningar för att plocka in en arbetstidsförkortning
            i lönerörelsen. Det är ett nytt tidens tecken, och det kommer
            att fortsätta. Att under pågående avtalsrörelse göra uttalanden
            om den här saken är för mig naturligtvis både olämpligt och äventyrligt.
            Marianne Samuelsson får komma tillbaka och diskutera arbetstidsfrågor
            när vi är igenom lönerörelsen. Jag sätter ibland en tilltro till
            resonemanget om att det finns ett samband mellan arbetstider och
            sysselsättning. I andra sammanhang har jag svårt att se den direkta
            kopplingen. Här har vi trots allt anledning att vara öppna och
            sökande, inte tvärsäkra.
          </note>
          <note type="speaker">
            Anf. 50 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Jag tackar statsministern för den inviten. Jag kommer
            gärna och diskuterar det som jag ser som nödvändigt, nämligen
            att vi sänker arbetstiden och delar på jobben. Det är också något
            som många av EU-länderna har praktiserat och är inne på.
          </note>
          <note>
            När EU-länder har något som är positivt finns det ingen anledning
            för oss att inte lyssna, även om jag är mycket kritisk till många
            andra EU-beslut.
          </note>
          <note>
            Jag vill komma tillbaka till en sak. Visst har vi fått värnskatt
            och annat, men vi har samtidigt fått löneökningar. I min plånbok
            är det fortfarande mer än när vi började saneringsarbetet. Däremot
            kan jag tydligt se hur t.ex. fattigpensionärerna har fått mindre
            i sina plånböcker, och i deras så knappa ekonomi fanns ju ingenting
            att ta av. De har drabbats mycket hårdare än vi med god ekonomi.
            Det tycker inte jag är rättvis fördelningspolitik, så det skulle
            jag vilja ändra på.
          </note>
          <note>
            Det finns en annan viktig del som det är synd att statsministern
            inte tar upp. Det gäller socialdemokraternas syn på de larmrapporter
            som kommer om hur våra barn mår och reagerar. Barn reagerar inte
            med våld för att de av naturen är våldsamma, utan det är omgivningen
            som gör att de reagerar med våld. Jag blev förfärad när jag såg
            att skolministern tyckte att vi skulle sätta in fler poliser i
            skolan. Är den nya socialdemokratiska modellen att vi skall vakta
            våra barn och inte ge dem den kärlek, vård och omsorg som de tigger
            om när de reagerar med våld?
          </note>
          <note type="speaker">
            Anf. 51 ALF SVENSSON (kd) replik:
          </note>
          <note>
            Herr talman! Jag hoppas att detta inte verkar övermaga på något
            sätt. Det skall man ju akta sig för att vara. Men jag måste få
            berätta att man hundratals gånger på väg till vårt riksdagskansli
            går förbi några tuppar som står och liksom bröstar sig och burrar
            upp sig mot varandra. Jag tror att väldigt många som betraktar
            politiken uppfattar oss politiker ungefär som de tupparna. Uppfatta
            nu inte detta som någon examination, men det fanns vissa inslag
            av detta här för en stund sedan. Jag tror att många uppfattade
            det som att fjädrarna skulle ryka för sakens egen skull.
          </note>
          <note>
            Svenska folket gillar lagom och landet Lagom.
          </note>
          <note>
            Därför borde vi mittenpartier egentligen vara mycket större.
            Vi kanske blir det efter den här debatten, vad vet jag. Det vore
            inte orimligt. Göran Persson gick upp i talarstolen att sade:
            Låt folk avgöra. Låt oss inte träta! Vi skall inte examinera.
            Men strax efteråt säger han: Då hade vi en regering som slutade
            att regera. Är inte det att påstå och examinera? Om inte det är
            att tala om för folk vad de skall tycka, så vet inte jag vad det
            är.
          </note>
          <note>
            Dessutom vet Göran Persson och Erik Åsbrink ofantligt väl att
            snacket om att den svenska krisen började i oktober 1991 och höll
            på till 1994 är nonsens. Ni skulle aldrig har blivit statsminister
            respektive finansminister om ni inte mycket väl känt till att
            krisen som Sverige hamnade i började långt tidigare.
          </note>
          <note>
            Jag skulle inte kalla det vissa ögonblick av klarsyn -
          </note>
          <note>
            det vore ju fel - men vid vissa tillfällen då ingen offentlig
            debatt pågår och inga TV-kameror är på så tillstår ni detta. Sveriges
            ekonomi började misskötas för 20-25 år sedan, och så småningom
            hade man kört snöplogen så att den satt fast. Det hände under
            de åren.
          </note>
          <note>
            Därmed inte sagt att inte Göran Persson har gjort ett utomordentligt
            arbete när det gäller att åstadkomma besparingar. Var så god!
            Det gick ju inte under tiden 1991-1994, då Göran Persson satt
            i opposition.
          </note>
          <note>
            Då tryckte han på nejknappen till 60 miljarder av besparingar.
            Då var det annat ljud i skällan, men så är det kanske.
          </note>
          <note>
            Jag tror alltså att vi måste ta kål på försöken att tricksa inför
            svenska folket för att med något slags trollformel få dem att
            tro att helt plötsligt inträdde krisen, sedan kom Göran Persson
            som den store räddaren och räddade landet. Det är ju inte så.
            Vi ansvarar kanske litet till mans för vad som har hänt under
            de senaste 20-25 åren.
          </note>
          <note>
            Sedan vill jag stryka under att jag tror att det ligger ofantligt
            mycket i det Lars Leijonborg sade. Vi kan tala om sysselsättningen
            och arbetslösheten som ett isolat i sig. Sedan får vi då frågor
            från Gudrun
          </note>
          <note>
            Schyman och andra om hur vi skall få pengar till detta. Vi i
            den här kammaren måste väl ändå veta att om inte kommunerna får
            större skatteintäkter kan vi stå här och harva hur mycket vi vill.
            Det handlar ju om att folk måste komma i arbete så att det kommer
            in skatt. Bevare oss väl om det skulle inträffa att det blir ännu
            färre som blir sysselsatta framöver! Då hjälper det inte hur flotta
            budgetmotioner vi än komponerar.
          </note>
          <note>
            Herr talman! Jag tycker att man måste tillstå att misslyckandet
            med att ge folk arbete är omfattande.
          </note>
          <note>
            Det är väl en verklighetsbeskrivning.
          </note>
          <note>
            Anf. 52 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Nu skall jag överraska Alf Svensson.
          </note>
          <note>
            Jag tycker lika illa som Alf Svensson om den här historieträtan,
            och jag tror folk är trötta på den. Läs den enkla lilla boken
            som kom för ett tag sedan, Den som är satt i skuld är inte fri!
            Där tror jag att jag gör upp med den här saken. Vi hade väl också
            skuld i detta, precis som de borgerliga. Så är det ju.
          </note>
          <note>
            Men min huvudsakliga argumentering är att när krisen väl var
            på plats, när en ränta på 500 % inträffade, orkade inte regeringen
            Bildt regera. Man hade gjort sig beroende av Ny demokrati och
            stängt ute samarbetet med socialdemokratin. Och jag måste tyvärr
            säga, Alf Svensson, att allt kröntes i denna galopperande statsfinansiella
            karusell eller förfallperiod av att man på sista tampen införde
            ett ofinansierat vårdnadsbidrag för 2,5-3 miljarder kronor. Problemet
            var en för svag regering och en för svår uppgift. Men vi delar
            allihop ansvaret för att det var svårt.
          </note>
          <note type="speaker">
            Anf. 53 ALF SVENSSON (kd) replik:
          </note>
          <note>
            Herr talman! Jag hade behövt litet mer tid för att tala om för
            Göran Persson att vårdnadsbidraget icke var en utgift, vilket
            jag tror att han också vet. Det var en rättvisereform. När det
            drogs in fick ni satsa väldigt på att bygga nya daghem, och det
            kostar faktiskt mycket mer.
          </note>
          <note>
            Man hade gjort sig beroende av Ny demokrati, säger statsministern.
            Ja, ni såg då till att ni inte var med och hjälpte till i det
            besparingsarbete som var nödvändigt. Ni röstade på fler utgifter,
            som jag sade. Ni hade kunnat hjälpa till då, men ni var väldigt
            glada för att inte göra det och försätta den regering som fanns
            då i en problemfylld situation.
          </note>
          <note>
            Sedan hoppas jag att det nu utgår en ukas från Göran Persson
            till samtliga statsråd så att vi slipper höra varenda torsdag
            här att ni övertog och ni övertog. Det skall bli intressant att
            se om det hjälper nu på torsdag.
          </note>
          <note>
            (Applåder)
          </note>
          <note>
            Anf. 54 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Visst, vi övertog de gigantiska underskotten från
            en regering som inte orkade regera.
          </note>
          <note>
            Det jag säger är att den regeringen i sin tur hade en uppgift
            som vi delar ansvaret för. Men glöm aldrig vad som hände under
            den period då ni hade ansvaret.
          </note>
          <note>
            För övrigt vill jag säga grattis till Alf Svensson. 25
          </note>
          <note>
            år som partiledare är imponerande. Jag är ju så gammal att jag
            kommer ihåg den dag Alf Svensson blev vald. Grattis!
          </note>
          <note>
            (Applåder)
          </note>
          <note type="speaker">
            Anf. 55 OLOF JOHANSSON (c):
          </note>
          <note>
            Herr talman! Ärade riksdagsledamöter! Jag har inte varit utsatt
            för fler påhopp än man kan stå ut med.
          </note>
          <note>
            Därför har jag inte gett mig in i den knivkastning som har pågått
            en stund.
          </note>
          <note>
            Låt mig göra någonting för mig ovanligt. Jag har deltagit tillräckligt
            länge i parlamentariskt liv för att kunna bjuda på en och annan
            erfarenhet. Jag tycker nog att man kan säga att vi har misslyckats
            med en sak. Det är att få dialogen och det politiska klimatet
            att bli litet mjukare. Jag sade i min inledning att det behövs
            mer av samarbete och mindre av konfrontation. Det var nästan en
            signal till att det skulle bli det senare.
          </note>
          <note>
            Min erfarenhet är att partier i det politiska mittfältet, som
            inte har de stora politiska ideologiska spänningarna i förhållande
            till varandra, har en väldigt viktig uppgift i ett parlament som
            skall fungera långsiktigt. Det går inte att låsa in sig när landet
            står på kanten till avgrunden till att bli helt beroende av internationella
            marknadskrafter, valutafonder och annat.
          </note>
          <note>
            Jag tycker att den insikten har funnits hos Folkpartiet och Bengt
            Westerberg och hos Kristdemokraterna i en artikel, som jag för
            övrigt har med mig här, från den 5 april 1995. Det var precis
            den dagen då vi för första gången hade samarbetsdiskussioner mellan
          </note>
          <note>
            Centern och Socialdemokraterna. Ni erbjöd då era tjänster. Det
            är bra att sådant förekommer. Det här landet klarar inte först
            det ena och sedan det andra och däremellan en massa återställare.
            Valperioderna är för korta för det. Vi har inget intresse av att
            gräva i historien, som här har skett. Vi försöker göra någonting
            åt det och lära av historien så att saker och ting blir bättre.
          </note>
          <note>
            Det är väl den erfarenhet som jag skulle vilja skicka vidare.
            Det återstår mycket arbete för att det här landet skall bli långsiktigt
            stabilt.
          </note>
          <note>
            Tack för ordet och grattis Alf Svensson!
          </note>
          <note type="speaker">
            Anf. 56 Statsminister GÖRAN PERSSON (s):
          </note>
          <note>
            Herr talman! Låt mig använda mina sista sekunder till att instämma
            i vad Olof Johansson har sagt. Vi behöver en kontinuitet i politiken.
            Vi behöver samarbete över blockgränsen. Det är inte populärt i
            alla läger, men det är bra för Sverige. Tack för en konstruktiv
            insats!
          </note>
          <note>
            Vi behöver också uppslutning kring riksdagen som institution.
            Vi måste ta riksdagen på allvar, infinna oss till debatter och
            inte uttrycka oss nedsättande om denna kammare.
          </note>
          <note type="speaker">
            Anf. 57 LARS LEIJONBORG (fp):
          </note>
          <note>
            Herr talman! Jag väljer att påminna om dagens sammanfattning
            från Folkpartiet: De som inte har jobb skall få jobb för att de
            som inte får vård skall få vård.
          </note>
          <note>
            (Applåder)
          </note>
          <note>
            (forts. 4 §)
          </note>
          <note>
            Ajournering
          </note>
          <note>
            Kammaren beslutade kl. 12.30 att ajournera förhandlingarna till
            kl. 14.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            2 § Meddelande om motionstiden
          </note>
          <note>
            Andre vice talmannen meddelade att motionstiden för skrivelserna
            1997/98:51 och 53 stämplats med felaktigt datum. Motionstiden
            skulle utgå onsdagen den 4 februari.
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Skrivelser
          </note>
          <note>
            1997/98:51 till socialutskottet
          </note>
          <note>
            1997/98:53 till justitieutskottet
          </note>
          <note>
            1997/98:66 till skatteutskottet
          </note>
          <note>
            Förslag
          </note>
          <note>
            1997/98:RR7 till konstitutionsutskottet
          </note>
          <note>
            4 § (forts. från 1 §) Allmänpolitisk debatt
          </note>
          <note>
            Sysselsättningsfrågor
          </note>
          <note type="speaker">
            Anf. 58 LARS TOBISSON (m):
          </note>
          <note>
            Fru talman! Som framgått av förmiddagens partiledardebatt är
            ett av socialdemokraternas värsta misslyckanden denna valperiod
            den stora arbetslösheten. Välstånd har gått förlorat för enskilda
            människor och för Sverige som helhet. Massarbetslösheten är ett
            tecken på att Sverige har försummat den nödvändiga förnyelsen.
            För att hantera dagens globala, rörliga ekonomi duger inte det
            gamla industrisamhällets stela strukturer.
          </note>
          <note>
            Sedan några månader tillbaka skryter regeringen med att ha knäckt
            krisen och återställt Sveriges ekonomi till dess forna styrka.
            Men det säger sig självt att ekonomin inte kan friskförklaras
            så länge tillväxten ligger under genomsnittet för andra länder,
            jobben blir färre och medborgarnas beroende av socialbidrag ökar.
            Statsråden måste rimligen leva i en helt annan värld än den verklighet
            som hundratusentals svenskar är smärtsamt medvetna om - ett massarbetslöshetens
            samhälle där man riskerar evigt bidragsberoende och utanförskap.
          </note>
          <note>
            Vid tiden för valet 1994 sjönk arbetslösheten och sysselsättningen
            steg. Men den utvecklingen bröts när den nya regeringen återupptog
            högskattepolitiken och återreglerade arbetsmarknaden. Hade den
            positiva tendensen i stället fått fortsätta skulle i dag väl över
          </note>
          <note>
            100 000 fler människor ha haft riktiga jobb. Förutom att detta
            skulle ha betytt mycket för de enskilda människorna hade det allmänna
            fått skatteintäkter i stället för arbetslöshetskostnader. Det
            hade varit positivt för vården, omsorgen och skolan, men den möjligheten
            slarvade regeringen bort.
          </note>
          <note>
            Beträffande sysselsättningen blev även 1997 ett förlorat år.
            Antalet sysselsatta var 43 000 mindre än under 1996, och - än
            mer anmärkningsvärt - de var t.o.m. färre än 1994.
          </note>
          <note>
            Under den gångna mandatperioden har socialdemokraterna således
            inte lyckats öka sysselsättningen över huvud taget. Nu hoppas
            de på en internationell konjunkturuppgång. Och visst kan den ge
            också Sverige ett och annat nytt jobb, men inte på långa vägar
            så många som vårt land behöver.
          </note>
          <note>
            Förklaringen är - som ekonomiprofessor Lars
          </note>
          <note>
            Calmfors skrev nyligen - att regeringen tills vidare av valtaktiska
            skäl tycks ha avfört effektiva åtgärder mot arbetslösheten från
            dagordningen. Reflexmässigt avfärdas de råd som ges av experter
            och internationella organisationer, nämligen att sänka skatten
            på arbete och att anpassa arbetsmarknaden till en ny tids mer
            rörliga villkor. Den i andra sammanhang så omhuldade Calmfors
            konstaterar att huvudinriktningen i regeringens politik är att
            hålla nere den registrerade arbetslösheten genom åtgärder som
            minskar utbudet av arbetskraft: AMS-politik, förtidspensionering
            och arbetstidsförkortning.
          </note>
          <note>
            På senare tid har regeringens arbetsmarknadspolitik kritiserats
            även från LO-håll. Trots miljarder och åter miljarder till AMS
            har de arbetslösa inte förberetts för den lilla ljusning som konjunkturuppgången
            gett även Sverige. Resultatet har blivit flaskhalsar och undanträngningar
            av riktiga jobb.
          </note>
          <note>
            Liksom vi moderater reagerar LO mot den volymsjuka som ligger
            bakom alla satsningar på RAS,
          </note>
          <note>
            ALU, API, OTA och allt vad de här programmen heter. Två LO-ekonomer
            sammanfattade nyligen kritiken på följande sätt: "Det är genom
            ökad sysselsättning som arbetslösheten skall bekämpas - inte genom
            kamouflage av den öppna arbetslösheten."
          </note>
          <note>
            Nu gläds regeringen åt att arbetsmarknadsutsikterna ser något
            ljusare ut. Men det är en bedräglig tröst.
          </note>
          <note>
            Tror man att krisen är löst behöver man ju inget göra.
          </note>
          <note>
            Och då lämnas alla de hundratusentals människor i sticket som
            likväl inte har fått något jobb.
          </note>
          <note>
            En sådan hållning kan vi moderater inte godta. Vi vill sätta
            Sverige i arbete på riktigt. Vårt program för förnyelse, företagande
            och arbete syftar till att avveckla arbetslösheten som samhällsproblem.
            Det betyder en halv miljon nya jobb i företagen. För det krävs
            följande:
          </note>
          <note>
            Sänk skatten på arbete, så att företagen har råd att anställa
            fler. Sänk skatten särskilt inom tjänstesektorn, där nya jobb
            fort kan komma fram. Det är bara genom fler och växande företag
            som sysselsättningskrisen kan hävas.
          </note>
          <note>
            Modernisera arbetsrätten, så att det blir lättare att anställa.
            En arbetsrätt som stänger människor ute från jobbet är varken
            socialt eller ekonomiskt försvarbar.
          </note>
          <note>
            Förnya arbetsmarknadspolitiken i grunden. Sluta tricksa med statistik
            och ersätt huvudparten av dagens AMS-åtgärder med en bred lärlingsutbildning
            för unga arbetslösa och en fokuserad arbetsmarknadsutbildning.
          </note>
          <note>
            En politik av det slaget ligger i linje med vad fristående experter
            rekommenderar och vad framsynta socialdemokrater, t.ex. Tony Blair,
            redan gör. Skulle inte regeringen för en gångs skull kunna erkänna
            att politiken de senaste åren gått alldeles fel, lyssna på vad
            andra föreslår och sedan börja om från början?
          </note>
          <note>
            Min fråga till Anders Sundström blir: Är regeringen beredd att
            - i stället för att försöka sprida och maskera arbetslösheten
            - sänka skatter och reformera arbetsrätten och även i övrigt avreglera
            arbetsmarknaden, så att människor som kan, vill och borde arbeta
            också får tillfälle att göra detta?
          </note>
          <note type="speaker">
            Anf. 59 HANS ANDERSSON (v) replik:
          </note>
          <note>
            Fru talman! Lars Tobisson sade att det behövdes förnyelse på
            svensk arbetsmarknad. Jag håller med.
          </note>
          <note>
            Men det fanns ingenting av förnyelse. Vad jag kan se säger moderaterna
            nej till miljöomställning, till att avveckla kärnkraften, till
            skatteväxlingsförslag, till förnyelse av arbetstidspolitiken,
            till initiativ för att få en förändrad branschstruktur - Sverige
            har halkat rejält efter.
          </note>
          <note>
            Att åberopa LO-ekonomerna som stöd för moderaternas kritik är
            fullständigt orimligt. Vänsterpartiet har här i kammaren år efter
            år bekämpat den passiva arbetsmarknadspolitik som Börje Hörnlund
            var främste exponent för när Carl Bildt var statsminister.
          </note>
          <note>
            En riktig tillväxtpolitik bygger på att människor är trygga.
            Den bygger på löntagarnas inflytande. Den bygger på långsiktigt
            hållbar utveckling av Sverige -
          </note>
          <note>
            inte på att marknadskrafterna skapar större klyftor, inte på
            att ge större spelrum åt spekulanterna. Det handlar om att sätta
            hela Sverige i arbete. Jag har inte sett några initiativ för regional
            förnyelse och regional utvecklingskraft från Lars Tobissons sida.
            Jag tycker att det är motsatsen till förnyelse. Det är riktigt
            traditionell passivitet som Lars Tobisson står för.
          </note>
          <note type="speaker">
            Anf. 60 LARS TOBISSON (m) replik:
          </note>
          <note>
            Fru talman! När det gäller dessa frågor har nog
          </note>
          <note>
            Hans Andersson och jag helt skilda ideologiska värderingar. Det
            som Hans Andersson står för är verkligen att bevara en stel struktur
            på arbetsmarknaden, medan vi förordar förändringar som skall ge
            möjlighet till den tillväxt i landet som kan ge nya jobb. Vi satsar
            på skattelättnader och på avregleringar på arbetsmarknaden - inte
            på den stela arbetsrätt som nu råder.
          </note>
          <note>
            Det här menar vi är alldeles nödvändigt. Det egendomliga är ju
            att socialdemokraterna - Hans
          </note>
          <note>
            Andersson har nog aldrig varit med i den gemenskapen - ändå har
            sagt sig förstå att det är genom satsning på arbeten inom den
            enskilda sektorn som sysselsättningskrisen kan lösas.
          </note>
          <note>
            Det kan man inte få fram genom att fortsätta med högskattepolitik,
            att återreglera arbetsmarknaden, att med olika åtgärder kväva
            den tillväxt som är nödvändig för tillkomsten av nya jobb.
          </note>
          <note>
            Vi kommer inte att mötas här, Hans Andersson och jag, för vi
            har helt skilda utgångspunkter. Men jag är övertygad om att den
            politik som Hans Andersson står för, och som är än värre än regeringens
            politik, därmed också skulle leda till ännu färre jobb och en
            ökad arbetslöshet i landet i den riktning som vi har sett under
            de gångna åren.
          </note>
          <note type="speaker">
            Anf. 61 HANS ANDERSSON (v) replik:
          </note>
          <note>
            Fru talman! Nej, Lars Tobisson, jag är också för att vi ökar
            tillväxten i näringslivet. Men vi kan inte göra det genom att
            ge fritt fram för marknadskrafterna.
          </note>
          <note>
            När man, som vi i Sverige, har en sådan extremt stor storföretagsbaserad
            exportsektor av gammalt snitt leder ytterligare investeringar
            normalt till mindre sysselsättning. Det måste göra det, det är
            nödvändigt för konkurrensförmågan. Men vi måste få produktionsöverskottet
            och vinsterna att återföras till innovationer och nyskapande av
            mindre företag, som skall kunna växa av ny teknik. Då är det miljösektorn
            som är viktig, då måste flexibiliteten öka, då måste arbetstidsreformer
            komma till. Tro inte att man kan göra det mot hela löntagarkollektivet.
          </note>
          <note>
            Det är inte sant som Lars Tobisson säger att det är med hjälp
            av reformer som gör det lättare att anställa som ni vill komma
            vidare. Era förslag går ut på att det är lättare att avskeda.
            På det sättet skapar man ingen ny sysselsättning, Lars Tobisson.
          </note>
          <note type="speaker">
            Anf. 62 LARS TOBISSON (m) replik:
          </note>
          <note>
            Fru talman! Våra förslag syftar till att göra det lättare för
            enskilda människor att få jobb. De tar inte hänsyn till behov
            och önskemål hos fackliga ledare, som slår vakt om den stela struktur
            vi har på arbetsmarknaden.
          </note>
          <note>
            Jag tyckte att det var uppmuntrande att höra Hans
          </note>
          <note>
            Andersson konstatera att det är genom att skapa bättre villkor
            för den mindre företagsamheten som vi kan få till stånd flera
            jobb. På den grunden möts vi. Men jag är alldeles övertygad om
            att vi för att skapa sådana förutsättningar måste motverka de
            tendenser som har skapat nuvarande tillstånd, med en dominans
            för stora företag och därutöver nästan bara ensamföretagare.
          </note>
          <note>
            Det handlar om villkoren för den mindre företagsamheten, där
            man kommer in på regelsystemet och där man kommer in på beskattningsvillkoren.
            Dessa motverkar att de här företagen växer. De har inget incitament
            att göra det. För att skapa sådana incitament krävs skattelättnader.
            Det krävs avregleringar.
          </note>
          <note>
            Det krävs ett erkännande av att den som lyckas i sitt företagande
            också skall få någon utdelning av detta genom ökade inkomster.
          </note>
          <note>
            Ajournering
          </note>
          <note>
            På förslag av andre vice talmannen medgav kammaren kl. 14.13
            att förhandlingarna ajournerades till kl. 14.14 på grund av ett
            tekniskt fel på högtalaranläggningen.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.14.
          </note>
          <note type="speaker">
            Anf. 63 ROY OTTOSSON (mp) replik:
          </note>
          <note>
            Fru talman! Det är mycket av det Lars Tobisson säger som man
            i och för sig kan hålla med om, t.ex.
          </note>
          <note>
            sänkt skatt på arbete, sänkt skatt för tjänstesektorn, förnyad
            arbetsmarknadspolitik osv. Men när moderaterna talar om den ökade
            flexibiliteten på arbetsmarknaden brukar det nog bakom ändå ligga
            att man skall öka löneskillnaderna, i praktiken genom att ha lägre
            betalt än vi har i dag för de lägst betalda arbetena. Det är klart
            att det ger många nya jobb om man gör så.
          </note>
          <note>
            Det är den anglosaxiska modellen.
          </note>
          <note>
            Här uppfattar vi moderaterna som väldigt stela.
          </note>
          <note>
            Min fråga till Lars Tobisson är: Kan ni tänka er att diskutera
            andra varianter, att t.ex. titta mer på arbetstid och sådana faktorer
            för att få fler i arbete? Vill vi verkligen ha ökade sociala orättvisor,
            som det blir om man ökar löneskillnaderna på det sätt som man
            har gjort i USA?
          </note>
          <note type="speaker">
            Anf. 64 LARS TOBISSON (m) replik:
          </note>
          <note>
            Fru talman! Vi formulerar inte några föreskrifter om hur lönebildningen
            skall gå till eller vilka löneskillnader den skall resultera i.
            Det skall bestämmas på marknaden. Men jag är för min del helt
            på det klara med att det är bättre för människor att ha ett jobb,
            om än - ofta övergångsvis - till en lägre lön, än att stå utanför
            arbetsmarknaden och åtnjuta bidrag och vara osäker på vad framtiden
            kan erbjuda.
          </note>
          <note>
            När det gäller arbetstidsförkortning, som är Miljöpartiets lösning
            på alla problem, är vi på helt annan kurs. Det är i själva verket
            en rättighet för människor att få arbeta. Att föreskriva att man
            skall vara begränsad till exempelvis 35 timmars arbetsvecka är
            oss helt emot. Det är ingen lösning. Problemet för Sverige är
            inte att vi arbetar för mycket i vårt land, utan problemet är
            att vi behöver arbeta mer för att kunna upprätthålla det välstånd
            i form av vård, utbildning och omsorg som alla efterfrågar. Det
            gör man inte genom att reglera arbetstiden i fortsättningen.
          </note>
          <note type="speaker">
            Anf. 65 ROY OTTOSSON (mp) replik:
          </note>
          <note>
            Fru talman! Nu smet Lars Tobisson undan litet grand. Samtidigt
            bekräftar han min farhåga. Man tänker sig alltså att det bara
            finns två alternativ.
          </note>
          <note>
            Ökar man löneskillnaderna innebär det att man måste ha fler lågt
            betalda jobb. Det är klart att det finns nya jobb att hämta om
            man sänker minimilönen och även sänker bidrag, t.ex. socialbidragen.
            Annars blir det mer lönsamt att gå på dem än att jobba.
          </note>
          <note>
            Det får väldigt långtgående sociala effekter. Det ser vi exempel
            på bl.a. i USA. Frågan är då: Vill verkligen moderaterna ha det
            samhället? Är man inte, som många andra ekonomiska tänkare, öppen
            för att diskutera andra varianter, där man tittar på arbetstidsfaktorer,
            kombinerar det med lägre sociala avgifter och arbetsdelning? Hur
            man reglerar eller inte reglerar kan vi diskutera, men är man
            ändå inte beredd att föra en diskussion som är mer öppen kring
            de här frågorna? Jag uppfattar tyvärr Tobisson som väldigt låst
            här. Det ger inga nya jobb.
          </note>
          <note type="speaker">
            Anf. 66 LARS TOBISSON (m) replik:
          </note>
          <note>
            Fru talman! Nu är det faktiskt så väl ordnat i Sverige att vi
            inte har någon lagstiftad minimilön. Det är bra. Men det finns
            föreskrifter i kollektivavtalen som skapar samma effekt. De utestänger
            människor från arbeten som de annars skulle ha kunnat få, där
            de hade fått en välförtjänt och välbehövlig träning i att vara
            på arbetsmarknaden och kunnat meritera sig för bättre löner i
            framtiden.
          </note>
          <note>
            Att de arbeten som har tillkommit i USA, till skillnad från i
            Europa och särskilt i Sverige, skulle vara låglönejobb är en myt.
            Flertalet av dessa jobb är välbetalda just genom att man har avreglerat
            arbetsmarknaden.
          </note>
          <note>
            Får jag ställa en fråga till Roy Ottosson som gäller arbetstidsförkortning:
            Har Roy Ottosson någonsin tänkt på sambandet? Sverige har tillsammans
            med
          </note>
          <note>
            Norge den kortaste årsarbetstiden bland industriländerna. I USA
            och Japan arbetar man 25 % längre tid.
          </note>
          <note>
            Ändå har de där inte bara högre levnadsstandard utan också en
            betydligt lägre arbetslöshet än vi har i Sverige. Det finns alltså
            inget samband mellan arbetstid och välstånd, som ni gör gällande.
          </note>
          <note type="speaker">
            Anf. 67 Näringsminister ANDERS SUNDSTRÖM (s) replik:
          </note>
          <note>
            Fru talman! Jag har en kort fråga till Lars Tobisson: På vilket
            sätt har er politik förändrats i förhållande till den politik
            som ni bedrev mellan 1991 och
          </note>
          <note>
            1994?
          </note>
          <note type="speaker">
            Anf. 68 LARS TOBISSON (m) replik:
          </note>
          <note>
            Fru talman! Som jag påminde om i mitt anförande ökade arbetslösheten
            när vi tog över 1991, jobben blev färre. Efter tre år hade vi
            vänt den utvecklingen.
          </note>
          <note>
            Då gick arbetslösheten ned, jobben blev fler. Vi förde alltså
            en politik som skapade jobb, och det skulle vi naturligtvis fortsätta
            med. Det är nämligen den sorts politik som vi nu förordar: fortsatta
            skattelättnader, avregleringar som främjar tillväxt och skapar
            utrymme för företagen att expandera och erbjuda de jobb som måste
            tillkomma i den enskilda sektorn om det skall bli en varaktig
            förbättring i sysselsättningssituationen.
          </note>
          <note type="speaker">
            Anf. 69 Näringsminister ANDERS SUNDSTRÖM (s) replik:
          </note>
          <note>
            Fru talman! Jag skulle uppskatta om Lars Tobisson och Moderaterna
            bedrev just den argumentationen, dvs. att ni vill fortsätta med
            den politik ni bedrev mellan 1991 och 1994. Det skulle underlätta
            för alla oss andra att bedriva valrörelse under 1998. Jag tror
            att det är rätt tydligt för svenska folket att just den perioden
            inte var någon höjdare i svensk politik. Det var de svåraste åren
            Sverige gått igenom efter andra världskriget. Därför är det rätt
            brutalt när både Tobisson och Bildt säger att de är rätt stolta
            över detta. Det är ni ensamma om i Sverige.
          </note>
          <note type="speaker">
            Anf. 70 LARS TOBISSON (m) replik:
          </note>
          <note>
            Fru talman! Kan industriministern bestrida att mot slutet av
            Socialdemokraternas regeringsperiod, dvs.
          </note>
          <note>
            framåt 1991, steg arbetslösheten? Det var er politik som ledde
            till det.
          </note>
          <note>
            Vi fick krispaket på krispaket. Vi såg hur Allan
          </note>
          <note>
            Larsson förgäves spanade efter vändpunkten.
          </note>
          <note>
            Vi tog tag i detta, och det krävde mycket arbete.
          </note>
          <note>
            När vi satte i gång vände utvecklingen. Tre år senare, närmre
            valet, sjönk arbetslösheten och det fanns fler jobb.
          </note>
          <note>
            Det tog er drygt ett år att stoppa den gynnsamma utvecklingen.
            Ni gjorde det med hjälp av en återgång till högskattepolitik och
            regleringar. Vi har sett resultatet.
          </note>
          <note>
            Trots betydligt gynnsammare internationella konjunkturförhållanden
            har ni under de snart fyra år som har gått inte lyckats få fram
            fler jobb i Sverige.
          </note>
          <note type="speaker">
            Anf. 71 ELVING ANDERSSON (c):
          </note>
          <note>
            Fru talman! Jag har en vision om att Sverige återigen skall bli
            en nation i arbete. Sverige skall vara en nation som präglas av
            framtidstro och optimism, där människor kan få jobb på den reguljära
            arbetsmarknaden och där hela vårt land har del i en positiv utveckling.
          </note>
          <note>
            Med hjälp av den budgetsanering som Centern har medverkat till
            har en bra grund lagts för en sådan utveckling. Statsfinanser
            i balans, kraftigt sänkta räntor, stabil valuta och låg inflation
            gör att vi nu har bra möjligheter att ta till vara den goda konjunkturen
            och skapa förutsättningar för en nation i arbete.
          </note>
          <note>
            Vägen dit är dock lång. Fortfarande har massarbetslösheten Sverige
            i ett kvävande grepp. När vi nu har levt med hög arbetslöshet
            under lång tid finns en tendens till att perspektiven förskjuts.
            Arbetslöshetstal som för några år sedan ansågs orimligt höga riskerar
            att mötas av acceptans. Jag vill för min del slå fast att kampen
            för nya jobb måste stå högst på den politiska dagordningen. Arbetslöshet
            är och förblir ett gissel.
          </note>
          <note>
            Det är socialt nedbrytande för den enskilde samtidigt som det
            är ett samhällsekonomiskt slöseri.
          </note>
          <note>
            Utvecklingen har vänt. Sysselsättningsläget förbättras dagligen.
            Antalet arbetslösa minskar och antalet i arbete ökar. Antalet
            varsel minskar och antalet nyanmälda lediga platser ökar.
          </note>
          <note>
            Om vi skall få ordentlig fart på sysselsättningstillväxten måste
            fler nya företag startas och befintliga företag måste ges förutsättningar
            att växa. Åtgärder för att stimulera denna utveckling har genomförts
            under senare år. Bl.a. har arbetsgivaravgifterna sänkts med 5
            procentenheter på en lönesumma upp till
          </note>
          <note>
            850 000 och på en summa på 180 000 för egenföretagare. Arbetsrätten
            har reformerats, och den sociala tryggheten för företagare har
            kraftigt förbättrats genom den nya a-kassan. Kvittningsrätten
            har återinförts och dubbelbeskattningen har lindrats.
          </note>
          <note>
            Jag skulle i det här sammanhanget vilja rikta en fråga till Lars
            Tobisson med anledning av hans anförande. Han sade att han vill
            ha förändringar i arbetsrätten som gör det lättare att anställa.
            Vilka hinder finns i den nuvarande arbetsrätten mot att anställa?
          </note>
          <note>
            De är i de små och medelstora företagen som den största potentialen
            för nya jobb finns. För Centerns del är det därför ett prioriterat
            område att gå vidare med sänkta arbetsgivaravgifter riktade till
            dessa företag. Med hjälp av sänkta arbetsgivaravgifter för småföretagen
            fångas också en mycket stor del av den expansiva tjänstesektorn
            in. Vi måste också gå vidare med regelförenklingar. Det måste
            helt enkelt bli enklare att bli och vara företagare.
          </note>
          <note>
            Omställningen till kretsloppssamhället är nödvändigt för en hållbar
            utveckling och skapar samtidigt en stor mängd nya arbetstillfällen.
            En viktig del i detta är omställningen av energisystemet och en
            avveckling av kärnkraften.
          </note>
          <note>
            Med hjälp av det ekonomiska saneringsarbetet har också utrymme
            skapats för att tillföra vård-, omsorgsoch utbildningsområdena
            ökade resurser. Detta är viktigt och bra för kvaliteten i verksamheterna,
            men är också viktigt för arbetsmarknaden och framför allt kvinnornas
            möjligheter att få jobb.
          </note>
          <note>
            Den tillväxt som vi just nu ser i sysselsättningen går dock stora
            områden av vårt land förbi. Befolkningssiffrorna för 1997 talar
            sitt tydliga och dystra språk. De regionala obalanserna ökar.
            Flyttlassen rullar i snabb takt mot några få tillväxtregioner
            i vårt land. Vi har som nation inte råd att inte ta till vara
            tillväxtkraften i hela vårt land. Regionalpolitiken måste effektiviseras
            och präglas av en helhetssyn som gör att tillväxten i ekonomin
            och sysselsättningen kommer hela vårt land till del.
          </note>
          <note>
            En paradox är att samtidigt som vi har massarbetslöshet är det
            alltfler företag som rapporterar arbetskraftsbrist. Bristen på
            arbetskraft med adekvat utbildning gör sig gällande inom flera
            sektorer. I första hand handlar det om olika yrken som förutsätter
            högskoleutbildning. Men det blir också allt vanligare med brist
            på yrkesutbildad arbetskraft inom industrin, som t.ex. tekniker
            och svetsare.
          </note>
          <note>
            Detta är en oacceptabel tingens ordning. Samtidigt som människor
            inte kan få jobb bromsas tillväxten i företagen på grund av arbetskraftsbrist.
          </note>
          <note>
            Arbetsmarknadspolitiken måste därför styras över mot mer kvalitet
            i åtgärderna i stället för kvantitet.
          </note>
          <note>
            Centern anser att för att möta efterfrågan på vissa typer av
            utbildad arbetskraft i näringslivet att den kvalificerade yrkesutbildningen
            bör fördubblas och uppgå till i storleksordningen 50 000 platser
            i genomsnitt per månad. För att skapa utrymme för den ökade omfattningen
            av yrkesutbildningen måste det s.k.
          </note>
          <note>
            volymmålet justeras ned till i storleksordningen
          </note>
          <note>
            140 000 platser.
          </note>
          <note>
            Arbetsmarknadspolitiken måste också på ett bättre sätt än hittills
            inriktas på kvinnornas situation på arbetsmarknaden. Ökad decentralisering
            och större inflytande på den lokala nivån över arbetsmarknadspolitikens
            utformning måste också genomföras.
          </note>
          <note>
            Fru talman! Med hjälp av fortsatt ordning och reda i statsfinanserna
            med låg ränta och låg inflation, ytterligare sänkta arbetsgivaravgifter
            riktade till de mindre företagen, förenklingar och minskad byråkrati
            för företagen, fortsatt satsning på kompetensutveckling och utbildning,
            en effektiv, decentraliserad och kvalitativt inriktad arbetsmarknadspolitik,
            gör att
          </note>
          <note>
            Sverige återigen kan få målet om full sysselsättning i sikte.
          </note>
          <note type="speaker">
            Anf. 72 LARS TOBISSON (m) replik:
          </note>
          <note>
            Fru talman! Elving Andersson frågade mig vad som hindrar företagen
            att anställa. Jag tycker att det är rätt makabert att ett parti
            som har stött regeringens sysselsättningsfientliga politik ställer
            en sådan fråga.
          </note>
          <note>
            Det är uppenbart att de skattehöjningar och återregleringar som
            Centerpartiet har varit behjälpligt med har motverkat sysselsättningen.
            Det har funnits flera enskilda exempel på detta, t.ex. den tidigarelagda
            momsuppbörden och den fördubblade sjuklöneperioden, som just har
            försvårat för mindre företagare att bygga ut sin verksamhet.
          </note>
          <note>
            Inte nog med detta: Man har i hög grad stimulerat fram det som
            Anders Sundström är huvudman för, dvs. den förtida avvecklingen
            av kärnkraft. Det driver upp elpriser och slår ut väl fungerande
            produktionsanläggningar.
          </note>
          <note>
            Så kommer man i efterhand och säger att denna politik har gått
            ut över befolkningsutvecklingen, fördärvat jobb i glesbygden och
            tvingat människor att flytta därifrån.
          </note>
          <note>
            Det är ni med er politik som har hjälpt till att ge
          </note>
          <note>
            Socialdemokraterna en majoritet för en sysselsättningsfientlig
            politik.
          </note>
          <note type="speaker">
            Anf. 73 ELVING ANDERSSON (c) replik:
          </note>
          <note>
            Fru talman! Det är beklagligt att Lars Tobisson inte lyssnar
            på mina frågor. Lars Tobisson sade i sitt anförande att arbetsrätten
            måste förändras så att det blir lättare att anställa.
          </note>
          <note>
            Min fråga till Lars Tobisson var följande: Vad är det i arbetsrätten
            som hindrar företag att anställa?
          </note>
          <note>
            Lars Tobisson svarade på något helt annat.
          </note>
          <note>
            Sedan har vi naturligtvis helt olika syn på möjligheten att skapa
            ett hållbart energisystem. Kärnkraftsavvecklingen innebär inte
            något hot mot jobben.
          </note>
          <note>
            Tvärtom innebär det stor potential för att skapa nya jobb och
            att satsa på och utveckla alternativa energikällor som är långsiktigt
            hållbara, som är inhemska och som skapar jobb i Sverige. Dessutom
            ger det förutsättningar att skapa jobb över hela vårt land, vilket
            inte är oviktigt i sammanhanget.
          </note>
          <note type="speaker">
            Anf. 74 LARS TOBISSON (m) replik:
          </note>
          <note>
            Fru talman! Det finns inget som helst exempel i hela världen
            på att det har varit möjligt att skapa välstånd och nya jobb genom
            att slå ut väl fungerande produktionsanläggningar.
          </note>
          <note>
            Elving Andersson inriktar sig nu särskilt på arbetsrätten. Det
            är klart att de restriktioner som där finns i förhållandet mellan
            arbetsgivare och arbetstagare begränsar möjligheterna att anställa.
            Vi har tillsammans en gång i regeringsställning lagt fram ack
            så blygsamma förslag i liberaliserande riktning. Det har den regering
            som Centerpartiet nu har understött tagit tillbaka.
          </note>
          <note>
            Vi menar att det inte räcker. Vi måste gå längre i syfte att
            få en mer individualiserad arbetsmarknad där människor själva
            bestämmer inte bara vilka löner de är beredda att acceptera utan
            vilka arbetstidsförhållanden och övriga anställningsvillkor som
            passar dem.
          </note>
          <note>
            Om man ser till ungdomar i dag är det ingalunda så att det gamla
            inrutade anställningsförhållandet - 9-5, på samma arbetsplats
            från ungdomsår till pensionsålder -
          </note>
          <note>
            är något man eftersträvar. Tvärtom krävs det mer flexibilitet.
            Då får vi mer jobb, även ute i företagen.
          </note>
          <note type="speaker">
            Anf. 75 ELVING ANDERSSON (c) replik:
          </note>
          <note>
            Fru talman! Jag hoppas att den uppmärksamme lyssnaren konstaterar
            att Lars Tobisson inte hade ett enda konkret exempel, som jag
            efterlyste.
          </note>
          <note>
            Jag skulle vilja rekommendera Lars Tobisson att åka ut i landet
            och träffa småföretagare. Jag gör det ganska ofta. Av dem som
            jag träffar är det nästan ingen som anför just arbetsrätten som
            ett hinder för expansion och utveckling. Det är helt andra faktorer
            som de efterlyser. Vi har faktiskt förändrat arbetsrätten under
            den här mandatperioden, Lars Tobisson.
          </note>
          <note>
            Centern och Socialdemokraterna har tillsammans genomfört, vågar
            jag påstå, långt vidare förändringar i arbetsrätten än vad vi
            lyckades åstadkomma under fyrpartiregeringens tid.
          </note>
          <note>
            Jag skulle som sagt vilja rekommendera Lars Tobisson att prata
            med de enskilda företagarna och inte bara med deras organisationsföreträdare
            på SAF och
          </note>
          <note>
            Industriförbundet som driver det här som en politisk kampanj.
            Prata med de enskilda företagarna! Då får också Lars Tobisson
            reda på vad problemen är för expansion i näringslivet.
          </note>
          <note type="speaker">
            Anf. 76 HANS ANDERSSON (v) replik:
          </note>
          <note>
            Fru talman! Jag har två frågeställningar.
          </note>
          <note>
            Den första gäller just en tillväxtorienterad, kompetensorienterad
            arbetsmarknadspolitik. Partikamraten
          </note>
          <note>
            Hörnlund var ju en exponent för att föra bort den svenska arbetsmarknadspolitiken
            från kompetensinriktning till volymåtgärder med ALU, ungdomspraktik
            osv. Vi hade ju rekordartat många åtgärder. Tyvärr har en hel
            del av det återkommit under senare år, när
          </note>
          <note>
            Centern återigen fick inflytande över regeringsarbetet.
          </note>
          <note>
            I dag är det 35 000 i arbetsmarknadsutbildning, men det kommer
            till IT-utbildning. Jag menar att det måste lyftas väsentligt
            mer än de sammanlagt 50 000 som
          </note>
          <note>
            Elving Andersson anger.
          </note>
          <note>
            Min andra synpunkt är näringslivets finansiella ansvar. Varför
            får vi i Vänsterpartiet aldrig stöd för våra förslag om framtidsfonder
            och vinstdelning för att utnyttja produktionsöverskottet för utbildning
            och produktivitetshöjning där det skall ske - på jobbet, innan
            folk blir arbetslösa? Det kan handla om utbildning, rehabilitering,
            praktik osv.
          </note>
          <note type="speaker">
            Anf. 77 ELVING ANDERSSON (c) replik:
          </note>
          <note>
            Fru talman! När det gäller arbetsmarknadspolitiken tror jag att
            Hans Andersson och jag är överens om att vi måste satsa mer på
            kvalitet i stället för kvantitet. Det har vi gemensamt under de
            senaste åren i arbetsmarknadsutskottet också åstadkommit. Vi har
            successivt justerat ned de s.k. volymmålen för att bl.a.
          </note>
          <note>
            försöka skapa utrymme för mer arbetsmarknadsutbildning.
          </note>
          <note>
            Genom det senaste beslutet har vi öppnat möjligheter som regeringen
            sedan har utnyttjat för att gå ytterligare ett steg på vägen.
            Det tycker jag är bra, men jag tycker också att det är otillräckligt.
            Det är därför vi från Centerns sida har preciserat vårt krav på
            att gå väsentligt vidare.
          </note>
          <note>
            Det finns som sagt två skäl till varför det är nödvändigt. För
            den enskilde är det viktigt därför att han eller hon lättare kan
            få jobb och en adekvat kompetens som passar på arbetsmarknaden.
            Men det är också nödvändigt därför att bristen på arbetskraft
            med adekvat kompetens hindrar eller bromsar den tillväxt som annars
            skulle ske i företagen. Gör vi en omläggning till mer kvalitet
            i stället för kvantitet i arbetsmarknadspolitiken så verkar det
            för en positiv utveckling från flera olika håll.
          </note>
          <note type="speaker">
            Anf. 78 HANS ANDERSSON (v) replik:
          </note>
          <note>
            Fru talman! Jag är tacksam över att Centern så smått kommer krypande
            åt det håll där Vänsterpartiet finns. Även Moderaterna har flera
            gånger - det skall jag också säga - haft synpunkter av den arten.
          </note>
          <note>
            Se till att vi har en effektiv, kompetensinriktad arbetsmarknadspolitik.
            Moderaterna anslår nästan inga pengar. Det gör vi. Ni har anslagit
            pengar, som regeringen, men ni har låtit det gå till stora volymer
            med låg kvalitet.
          </note>
          <note>
            Men nu gärna till den andra frågan. Varför skall samhället, försäkringskassan
            och a-kassan, dessa offentliga kassor, stå för alla kostnader
            på en arbetsmarknad som har blivit alltmer just in time? Jag exploaterar
            arbetskraften så länge den är frisk, stark och jag har marknadsbehov
            av den. Sedan får den gå, helst med Tobissons arbetsrätt där det
            inte finns några restriktioner. Jag ropar och skriker på flaskhalsar
            i den sekund jag har marknad för mina produkter. Men mitt eget
            ansvar för att utbilda folk, att rekrytera i god tid - var finns
            det? Varför skall jag som företagare ta vinsten och samhället
            och socialförsäkringarna kostnaderna? Det är ett drömsamhälle
            för Tobisson, men kanske inte för Centern än så länge.
          </note>
          <note type="speaker">
            Anf. 79 ELVING ANDERSSON (c) replik:
          </note>
          <note>
            Fru talman! Jag håller med Hans Andersson om att det här är ett
            oerhört viktigt problem som vi måste finna lösningar på. Det får
            inte vara på det sättet att företag höjer sin kompetens genom
            att byta anställda.
          </note>
          <note>
            Det måste i stället ske en successiv utveckling i företaget med
            lärande i arbetslivet och med kompetensutveckling. De allra flesta
            företag jobbar på det sättet.
          </note>
          <note>
            De företag som är framgångsrika jobbar också på det sättet. Men
            det finns alltså undantag. Den arbetsmarknadssituation som nu
            är med massarbetslöshet uppmuntrar mer till att byta arbetskraft
            än till att kompetensutveckla.
          </note>
          <note>
            Jag för min del är helt klar över att det måste till någon form
            av trepartsöverenskommelse för att lösa det här. Arbetsmarknadens
            parter, de anställda och företagen måste tillsammans med staten
            gemensamt finna ett system där man medverkar till att organisera
            men framför allt finansiera ett långsiktigt system för kompetensutveckling
            och vidareutveckling i arbetslivet för de anställda.
          </note>
          <note type="speaker">
            Anf. 80 CARL B HAMILTON (fp):
          </note>
          <note>
            Fru talman! Låt mig börja med att säga någonting om framtiden
            så som den spås av dem som har detta till uppgift. Konjunkturinstitutet
            och de stora bankerna som har prognosavdelningar säger om de närmaste
            två tre åren att tillväxten i Sverige i år blir låt oss säga
          </note>
          <note>
            2½ % och nästa år i bästa fall 3 %. År 2000 säger några optimister
            att den kanske blir 3 % och andra
          </note>
          <note>
            1½ %. Konjunkturnedgången kommer någon gång
          </note>
          <note>
            1999 eller år 2000. Ovanpå detta kan det bli sämre genom Asienkrisen.
          </note>
          <note>
            Gemensamt för dessa bedömare är dock att trots att vi har en
            jämförelsevis god tillväxt, särskilt utan
          </note>
          <note>
            Asienkrisen, kommer den totala arbetslösheten, summan av dem
            som är öppet arbetslösa och dem som är i åtgärd, att gå ned från
            i dag 12, 13 % till kanske 10 %
          </note>
          <note>
            i de optimistiska prognoserna och till 11 % i de flesta prognoser,
            dvs. en nedgång med 1-1½, max 2 %. Det är denna situation vi har
            att ta ställning till.
          </note>
          <note>
            Då måste jag säga att jag blir litet bekymrad över den traditionalism
            och ortodoxi som härskar dels i denna kammare, dels i den arbetsmarknadspolitiska
            diskussionen i allmänhet. Arbetslösheten riskerar alltså att bli
            hängande kvar på en mycket hög nivå även vid en mycket positiv
            utveckling i ekonomin.
          </note>
          <note>
            Det här visar enligt min mening att det inte räcker med att säga
            att vi måste få upp tillväxten, att få upp
          </note>
          <note>
            BNP-tillväxten. Det räcker inte. Tillväxten blir dessutom sannolikt
            ganska måttlig. Man måste göra någonting annat, man måste ta risken
            politiskt att göra saker och ting som är ovanliga i Sverige. Det
            innebär kanske att man bryter ut och kommer bort från volymmålen
            - det är en del av detta - men också från den traditionella arbetsmarknadspolitiken.
            Det innebär kanske också att man gör en del av de saker som man
            har testat i andra länder där alla inte kan förutsättas vara idioter.
            I dessa länder har man kommit ned till en arbetslöshet som ligger
            väsentligt under den svenska. Det kan ju faktiskt finnas något
            att lära från utlandet. Det gäller särskilt som regeringen, tillsammans
            med Centerpartiet, har misslyckats så grundligt i frågan om sysselsättningen.
            Man lovade i 1994 års valrörelse att arbetslösheten om ett år
            skulle vara nere i 5 %. Det blev över 7 %. Man skulle skapa 90
            000
          </note>
          <note>
            nya jobb i ett första skede. Det misslyckades man med. Sedan
            bytte man mål för politiken, eftersom målet fungerade som ett
            bete i det socialdemokratiska röstfisket; när det inte var användbart
            längre bytte man till ett nytt.
          </note>
          <note>
            Hur har det gått sedan dess? Jo, vi har i dag
          </note>
          <note>
            28 000 färre sysselsatta i vanliga, reguljära jobb än då näringsministern
            och hans regering tillträdde i oktober
          </note>
          <note>
            1994. Inte ens under varvs- och stålkrisen i slutet på
          </note>
          <note>
            70-talet var sysselsättningen så låg som den är i dag.
          </note>
          <note>
            Sysselsättningen har inte heller under något borgerligt regeringsår
            varit så låg som den är i dag. Sysselsättningsökningen på hösten
            1994 var betydligt starkare än vad den är i dag. Det går uppåt
            i dag, men trenden är oerhört mycket svagare. Sysselsättningen
            var i november förra året lägre än i september förra året.
          </note>
          <note>
            Andra halvåret 1997 var sysselsättningen lägre än andra halvåret
            1996. Det går inte bättre för sysselsättningen i Sverige. Man
            kan klamra sig fast vid en decembersiffra från förra året och
            peka på att sysselsättningen hade ökat med 7 000 reguljära jobb
            mellan november och december på en arbetsmarknad där det finns
            3,9 miljoner personer, men detta ligger väl inom den statistiska
            felmarginalen.
          </note>
          <note>
            Den totala arbetslösheten, summan av dem som är i åtgärder och
            dem som är öppet arbetslösa, ligger alltså fortfarande, efter
            det att kunskapslyftet har introducerats, någonstans mellan 12
            och 13 %. Det har gått bra med kunskapslyftet, men det är inte
            lösningen på det här problemet inom överskådlig tid.
          </note>
          <note>
            Detsamma gäller kompetensutvecklingen. Detta är något väldigt
            viktigt, men om tio år kommer fortfarande 80 % av dem som i dag
            befinner sig på den svenska arbetsmarknaden att vara kvar där.
            Man kan inte lösa det här problemet med hjälp av kompetensutveckling
            inom en mandatperiod. Den typen av tidshorisont måste vi också
            ha.
          </note>
          <note>
            Arbetsmarknaden fungerar också sämre än tidigare. Antalet icke
            tillsatta jobb har ökat. Statsministern har i en TV-intervju sagt
            att detta är en mycket medveten politik, något som jag menar är
            både cyniskt och felaktigt. Det är naturligtvis en ren efterhandskonstruktion
            att man skulle släppa upp arbetslösheten därför att man har en
            hel del andra problem att lösa under tiden och att man sedan skulle
            ta ned den. Det är fel, det är en efterhandskonstruktion. Det
            stämmer nämligen inte när man jämför finansplaner och Statistiska
            centralbyråns utfallsstatistik. Det är också väldigt egendomligt
            att statsministern hävdar denna ståndpunkt, eftersom det var den
            som Reagan, Thatcher och andra drev under 1980-talet. De tänkte
            då att arbetslösheten kunde få stiga, och sedan skulle man ta
            ned den, men det visade sig då i Västeuropa att detta var en omöjlig
            framgångsväg. Att statsministern då sade att detta var något som
            han valde är mycket egendomligt och är väl egentligen ett utslag
            av okunnighet.
          </note>
          <note>
            Fru talman! Min taletid är ute. Jag skall gärna i senare inlägg
            återkomma till Folkpartiets lösningar på dessa problem. Låt mig
            snabbt till näringsministern få ställa tre frågor: Är fortfarande
            arbetslösheten det överordnade målet? Vilken definition av arbetslöshet
            anser näringsministern i så fall vara den mest relevanta och meningsfulla?
            Anser näringsministern att kortare arbetstid är ett sätt att öka
            antalet jobb?
          </note>
          <note type="speaker">
            Anf. 81 ANDRE VICE TALMANNEN:
          </note>
          <note>
            Ledamöterna har sex minuter till förfogande för sina anföranden,
            inte längre.
          </note>
          <note type="speaker">
            Anf. 82 ROY OTTOSSON (mp) replik:
          </note>
          <note>
            Fru talman! Det fanns en del intressant i det Hamilton sade,
            men det är litet svårt att veta vad han egentligen står för. Det
            är riktigt att det inte räcker med tillväxt. Det är inte rimligt
            att förvänta sig att det går att blåsa upp tillväxten så kraftigt
            i Sverige att det skulle lösa problemet med den höga arbetslösheten.
          </note>
          <note>
            Något otraditionellt behövs. Javisst! Det är precis vad det handlar
            om. Då frågar man sig varför Folkpartiet och Hamilton är så fruktansvärt
            låsta i diskussionen om arbetsdelning.
          </note>
          <note>
            Jag kan referera till IMD, International Institute for Management
            Development, som apropå detta säger att i stället för att gå mot
            lägre löner, ökade löneklyftor och större orättvisor eller att
            välja den socialistiska modellen skulle man kunna tänka sig en
            tredje väg mot en försiktig utveckling, där man tittar just på
            arbetstidsfaktorer, arbetsdelning och lägre sociala avgifter för
            svaga grupper. Det är precis vad vi i Miljöpartiet föreslår. Kan
            Folkpartiet tänka sig att åtminstone diskutera detta?
          </note>
          <note type="speaker">
            Anf. 83 CARL B HAMILTON (fp) replik:
          </note>
          <note>
            Fru talman! Visst kan vi diskutera, men jag vill avvisa detta
            av det enkla skälet att det inte är lösningen på det problem som
            Roy Ottosson tar upp. Roy
          </note>
          <note>
            Ottossons förslag skulle leda till att färre människor arbetade
            fler timmar, eftersom detta medför en högre fast kostnad för varje
            person som är anställd i ett företag eller i offentlig sektor.
            Om man tänker igenom detta kommer man fram till att det skulle
            innebära att arbetsgivarna utnyttjar arbetskraften fler timmar
            men att de anställer desto färre.
          </note>
          <note>
            Den här tanken bygger dessutom på att människor är utbytbara
            som klossar, men människor är olika, med olika kompetens, erfarenheter,
            visioner, önskemål och ideal. Tack!
          </note>
          <note type="speaker">
            Anf. 84 ROY OTTOSSON (mp) replik:
          </note>
          <note>
            Fru talman! Människor behöver inte nödvändigtvis vara helt utbytbara.
            Väldigt många människor är arbetslösa och vill ha jobb och är
            kompetenta för olika jobb, så visst finns det goda möjligheter
            att skapa fler jobb om man också tittar på arbetstidsfaktorer.
            Det är en viktig ekonomisk faktor i sammanhanget. I dag får i
            stället vi som jobbar betala högre skatt och betala dem som är
            arbetslösa för att de är arbetslösa. Det är ett annat sätt att
            dela på den ekonomiska kakan. Är det då inte bättre att också
            titta på frågan om arbetstider?
          </note>
          <note>
            Vi i Miljöpartiet anser att detta skall kombineras med lägre
            beskattning på arbete, lägre sociala avgifter, så att det inte
            blir en högre fast kostnad för arbetskraften. Det är väldigt viktigt
            i sammanhanget, och det är precis det våra förslag innebär. Kan
            ni tänka er att diskutera en sådan sak?
          </note>
          <note type="speaker">
            Anf. 85 CARL B HAMILTON (fp) replik:
          </note>
          <note>
            Fru talman! Vad människor i det här landet efterfrågar är en
            möjlighet att få arbeta mer för att kunna få högre inkomster.
            Därmed blir de också skattebetalare, vilket den offentliga sektorn
            har glädje av, och det blir färre bidragsmottagare. Ärligt talat
            kan jag inte riktigt följa Roy Ottossons argumentation i alla
            delar, men hans förslag kommer inte att leda till att individer
            och hushåll får ökade möjligheter att själva välja sin arbetstid
            och dessutom arbeta mer än vad de har möjlighet att göra i dag.
          </note>
          <note type="speaker">
            Anf. 86 Näringsminister ANDERS SUNDSTRÖM (s) replik:
          </note>
          <note>
            Fru talman! Vi har nu i kammaren fått besked om att moderaterna
            vill bedriva samma politik som man gjorde 1991-1994. Jag vill
            fråga Carl B Hamilton: På vilket sätt har er politik förändrats
            i förhållande till den politik ni bedrev mellan 1991 och 1994?
          </note>
          <note type="speaker">
            Anf. 87 CARL B HAMILTON (fp) replik:
          </note>
          <note>
            Fru talman! Jag förmodar att näringsministern närmast avser arbetsmarknads-
            och sysselsättningspolitiken. Jag tror att det är väldigt viktigt
            att man driver en politik som i större utsträckning tar hänsyn
            till de arbetslösa och deras inflytande över reglerna på arbetsmarknaden.
            Arbetsrätten fungerar till delar såsom ett skydd för dem som redan
            har jobb på bekostnad av dem som inte har jobb. Det fungerar ungefär
            som tullmurar runt ett land; det gynnar de producenter som producerar
            innanför tullmurarna på bekostnad av dem som vill försöka komma
            in med sina varor. Där måste det ske en balansförskjutning, och
            vi är i dag mer medvetna om de problem som finns på det arbetsrättsliga
            området.
          </note>
          <note type="speaker">
            Anf. 88 Näringsminister ANDERS SUNDSTRÖM (s) replik:
          </note>
          <note>
            Fru talman! Jag tror att sysselsättningen inte bara är ett resultat
            av vilken arbetsmarknadspolitik man bedriver, utan hur hela politiken
            ser ut är naturligtvis av betydelse för hur mycket människor vi
            kan ha i arbete. Därför blir min fråga: På vilket sätt har er
            politik förändrats i förhållande till den politik ni bedrev 1991-1994?
            Finns det delar av den politiken som Hamilton i dag vill ta avstånd
            från?
          </note>
          <note type="speaker">
            Anf. 89 CARL B HAMILTON (fp) replik:
          </note>
          <note>
            Fru talman! Jag är inte så road av sådan politisk teater som
            Anders Sundström här försöker exekvera.
          </note>
          <note>
            Vi kan diskutera detta mer seriöst, t.ex. de frågor jag tidigare
            tog upp. Vad anser regeringen vara en relevant definition på arbetslöshet,
            och vad är det för mål för politiken som egentligen bör eftersträvas?
          </note>
          <note>
            Är det verkligen en halvering av den öppna arbetslösheten, eller
            är det sysselsättningen som skall stå i centrum, eller är det
            den totala arbetslösheten? Jag tycker att vi kan koncentrera oss
            på den typen av frågor snarare än denna som jag vill kalla politiska
            teatern.
          </note>
          <note type="speaker">
            Anf. 90 HANS ANDERSSON (v):
          </note>
          <note>
            Fru talman! Arbetsmarknadspolitiken har kommit i vanrykte. Den
            diskuteras häftigt, och många riktar kritik mot den. Vi har försvarat
            idén om en arbetsmarknadspolitik - att inte lämna de arbetslösa
            i sticket. Men jag tror att vi hårdast i denna kammare under en
            följd av år har kritiserat rådande arbetsmarknadspolitik. Arbetsmarknadspolitiken
            har blivit överlastad.
          </note>
          <note>
            Sysselsättningsproblemet och massarbetslöshetens problem löser
            man inte med arbetsmarknadspolitik.
          </note>
          <note>
            Det handlar om att få en sysselsättningstillväxt, och det handlar
            om att ha en sysselsättningspolitik. Därför är det grundbulten
            i Vänsterpartiets hela ekonomiska politik. Vi har ett stort ekonomiskt
            paket, som innebär
          </note>
          <note>
            25 miljarder utöver regeringens förslag, för att gagna och skapa
            ny sysselsättning. Vi har en serie förslag som ändrar strukturförhållandena
            på arbetsmarknaden
          </note>
          <note>
            - maktfrågor, arbetstidsfrågor och mycket annat. Vi har även
            en serie förslag som ökar demokratin och tryggheten för människor
            som skall arbeta. Allt detta syftar till att skapa mer sysselsättning
            och större möjligheter för människor att försörja sig.
          </note>
          <note>
            I åtta punkter skall jag kortfattat säga något om vårt paket.
          </note>
          <note>
            Den första punkten handlar om en förnyelse av näringslivet. Den
            bygger på miljöomställning, kompetenslyft och modernisering av
            vår branschstruktur och skall ta oss ur strupgreppet av att vara
            beroende av stora företag och gamla råvarumarknader. Den innebär
            att vi skall ha en tillväxtpolitik som också bygger på att vi
            skall ta hand om innovationer och nyföretagande och stödja småföretag.
            Jag är mycket förvånad över att Moderaterna och Folkpartiet har
            så litet att komma med när det gäller branschförnyelse, förnyelsepolitik
            i näringslivet, utan mer talar om makroekonomi - att man skall
            släppa marknaden fri, att man skall låta företagen göra vad de
            vill och att man skall se till att löntagarna inte har så många
            rättigheter så får man se vad som händer.
          </note>
          <note>
            Den andra punkten handlar om regional utvecklingskraft. Skogslänen
            och glesbygden förlorar folk och har högre arbetslöshet. Om man
            läser SCB:s befolkningssiffror, AMS prognoser för 1998 och
          </note>
          <note>
            NUTEK:s genomgångar av vilka resurser som finns att mobilisera
            finner man att vi har ett jätteproblem i
          </note>
          <note>
            Sverige, nämligen de regionala obalanserna. I detta sammanhang
            behövs mycket statlig politik. Man behöver mobilisera mycket lokal
            kraft från människor som faktiskt finns där och som ofta drabbas
            av arbetslöshet. Det behövs också en förnyad näringspolitik.
          </note>
          <note>
            Delar av dagens arbetsmarknadspolitik borde överföras till lokal
            utvecklingspolitik, ett slags regional näringspolitik.
          </note>
          <note>
            Den tredje punkten handlar om skatter. Vi kräver en röd skatteväxling.
            Vi får därmed en starkare efterfrågan, och efterfrågan genererar
            jobb. Då har företagen några att sälja till. En röd skatteväxling
            innebär att man skall beskatta folk som har mycket pengar och
            stora företag som gör stora vinster och försöka kanalisera över
            pengar till dem som saknar resurser, både människor och företag.
            Det är också en del i den rättvisepolitik som vi tror är produktiv.
          </note>
          <note>
            Vi vill också ha en grön skatteväxling. Vi vill gynna jobbskapande,
            och vi vill missgynna ett alltför stort utnyttjande av våra naturresurser
            och en alltför stor belastning av vår miljö. Vi vill ha hela serien
            av politiska styrmedel, inklusive skattemedlet. Jag anser alltså
            att man i vissa sammanhang skall kunna sänka skatten för vissa
            branscher inom t.ex. tjänstesektorn för att man skall gynna en
            sektor som kan ha svårare att utnyttja produktivitetsvinster.
            Det innebär alltså att politiska och ekonomiska verktyg som styrmedel
            också är ett sätt att göra riksdagen och regeringen, det politiska
            systemet, något mer potent.
          </note>
          <note>
            Den fjärde punkten handlar om makt och ansvar.
          </note>
          <note>
            Är det rimligt att ägandet är koncentrerat som det är i dag?
            Är det rimligt att inflytandet i börsbolagens styrelser ser ut
            som det gör i dag? Är det rimligt, Carl
          </note>
          <note>
            B Hamilton, att könsfördelningen ser ut som den gör i börsbolagens
            styrelser? Är det rimligt att inflytande med hjälp av tricksandet
            med A- och B-aktier ser ut som det gör i våra största företag?
            Är det rimligt att man spelar med regioners sysselsättning och
            utveckling på en global marknad enkom för att maximera vinsten
            i sin egen koncern? Vi vill ha en demokratisering. Vi vill också
            ha en demokratisering genom en utbyggnad av arbetsrätten, och
            vi vill också, som jag tidigare sade i ett replikskifte, att näringslivet
            tar ett ökat finansiellt ansvar och inte lastar över alla kostnader
            på samhället och försäkringssystemen.
          </note>
          <note>
            Den femte punkten handlar om välfärdstillväxt. Vi vill inte se
            liggsåren uppkomma på vårdhemmen för våra äldre därför att det
            inte finns tillräckligt med personal. Vi tycker att det är ett
            systemfel när människor går passivt på a-kassa efter att ha blivit
            sparkade från kommunernas vårdhem och skolor och inte kan göra
            nytta där de verkligen behövs. Vi tycker att det är lika egendomligt
            och har yrkat avslag på förslag om OTA, 55-plus, resursarbeten
            och missbruk av
          </note>
          <note>
            ALU-platser, som ofta inte alls är fråga om någon praktik utan
            faktiskt en undanträngning av riktiga välfärdsjobb. Detta har
            ingen samhällsekonomisk mening. Det innebär inte att man spar,
            utan det innebär att man är dum och att man står för ett systemfel.
          </note>
          <note>
            För att travestera Carl Bildts stora talekonst: Det är fel, fel,
            fel.
          </note>
          <note>
            Den sjätte punkten handlar om att man skall omfördela arbetstid
            och inte bara ekonomin. Det är orimligt att vi maximerar övertidsuttaget
            samtidigt som vi maximerar mängden av människor som står utanför
            den ordinarie arbetsmarknaden. Vi anser att man skall inleda en
            planerad arbetstidsförkortning och att man skall göra det genom
            en kombination av lagstiftning och avtal. Det är inte heller någon
            finess att ha minimerad frånvaro, vare sig det är på sjuksidan
            eller i fråga om utbildning, för att i stället ha människor i
            passivitet som inte har meningsfull frånvaro från arbetet.
          </note>
          <note>
            Den sjunde punkten handlar om att vi anser att man i stället
            för EMU:s tvångströja som i konvergenskraven gör att mycket av
            sysselsättningen i Europa har kollapsat skall använda den gemensamma
            möjligheten mellan Europas stater till ett finanspolitiskt samarbete
            som skapar bra många fler jobb.
          </note>
          <note>
            Den åttonde punkten slutligen handlar om att man måste ha en
            arbetsmarknadspolitik som är tillväxtorienterad och som inte förfaller
            i en socialpolitik. Det har vi andra instrument för.
          </note>
          <note type="speaker">
            Anf. 91 ROY OTTOSSON (mp):
          </note>
          <note>
            Fru talman! Att arbetslösheten är kvar på en så hög nivå att
            vi kan tala om massarbetslöshet visar att den ekonomiska politiken
            inte har lyckats annat än möjligen delvis.
          </note>
          <note>
            Arbetslösheten är egentligen ganska absurd. Under senare år har
            vi fått uppleva en rad skattehöjningar för att finansiera denna
            arbetslöshet. En stor del av saneringen av statens budget har
            bestått i skattehöjningar för att finansiera kostnaderna för den
            höga arbetslösheten.
          </note>
          <note>
            Det är riktigt som Carl Bildt sade i partiledardebatten tidigare
            i dag, nämligen att vi tvingas betala högre skatter för att betala
            arbetslösheten. Sedan tryter förslagen från den kanten. Lars Tobisson
            förordar att man skall öka löneklyftorna i samhället och ha fler
            lågt betalda jobb. Det är klart att det kan skapas många nya jobb
            om man sänker lönerna och därmed också socialbidrag och andra
            bidrag som bostadsbidrag m.m. Det innebär ett orättvist samhälle
            som
          </note>
          <note>
            Miljöpartiet aldrig kommer att kunna acceptera.
          </note>
          <note>
            Facken säger nu högt och tydligt, vilket är bra, att den arbetsmarknadspolitik
            som vi i dag upplever är inriktad på att få bort så många som
            möjligt från statistiken över den öppna arbetslösheten. Detta
            tränger undan riktiga jobb i både privat och offentlig sektor.
          </note>
          <note>
            Det är dåligt använda pengar, det är ineffektivt, och det motverkar
            sitt syfte.
          </note>
          <note>
            Det andra valet, att med offentliga medel, skattemedel, skapa
            ett slags B-arbetsmarknad i form av subventionerade jobb, är ingen
            hållbar lösning. Det leder till att man får en stor och tung offentlig
            sektor som är konjunkturkänslig, som är mindre flexibel och som
            leder till ekonomisk stagnation och på sikt även ökad arbetslöshet.
          </note>
          <note>
            Vi från Miljöpartiet menar att det faktiskt finns andra vägar
            att gå än dessa två huvudalternativ som finns i dagens politik
            i Sverige och i många andra västländer. Det finns andra vägar
            som diskuteras alltmer internationellt i alla fall och som vi
            försöker få en diskussion om även i Sverige. Jag har försökt få
          </note>
          <note>
            Tobisson och Hamilton att diskutera detta i dag, men det är litet
            trögt. Det innebär att man skall gå in och också titta på arbetstidsfaktorerna,
            möjligheterna till arbetsdelning kombinerat med lägre sociala
            avgifter och lägre skatt på arbete för att fördela det utbud som
            arbetslivet totalt kan skapa i samhället.
          </note>
          <note>
            Det är ju så, som Carl B Hamilton nyss sade, att vi inte med
            ekonomisk tillväxt kan skapa så mycket ny arbetstid totalt i landet
            att alla får jobb. Detta räcker inte. Vi måste också tänka litet
            mera okonventionellt.
          </note>
          <note>
            Fru talman! Jag har läst en rapport från Svensk
          </note>
          <note>
            Handel som kom i min brevlåda i går. Just när det gäller Sverige
            är detta något som från International
          </note>
          <note>
            Institute for Management Development, IIMD, diskuteras som en
            möjlig väg och som en fullt realistisk väg om man vill ha ett
            rättvist samhälle. Det vill vi i Miljöpartiet.
          </note>
          <note>
            Sedan finns det ju andra inslag i en bra politik för ökad sysselsättning
            som jag tycker diskuteras alldeles för litet främst då av de två
            stora partierna här. Det gäller möjligheterna att skapa ett nytt
            näringsliv, att ta vara på de framtidsfrågor som faktiskt framöver
            genererar nya jobb. Där är miljödimensionen oerhört intressant.
          </note>
          <note>
            I fråga om häftet från Svensk Handel kan jag också konstatera
            att World Economic Forum i Genève speciellt har tittat på hur
            miljöregleringar inverkar på konkurrenskraften i olika länder,
            bl.a. i Sverige. Det står så här:
          </note>
          <note>
            "Utländskt kapital tvekar inte att investera i länder med tuff
            miljölagstiftning, noterar man. Faktorer av större vikt, som attraherar
            eller avskräcker investeringar, är möjlighet att ta hem vinster,
            rättssystemet, tillgång till marknaden, arbetskraftens utbildningsnivå
            och produktivitet samt infrastrukturen. Det verkar snarast som
            om hårda miljökrav, om de är rimligt utformade (flexibla, transparenta
            och varaktiga), positivt kan påverka ett lands konkurrenskraft.
            Detta sker genom ett effektivt utnyttjande av resurserna och utveckling
            av teknologin."
          </note>
          <note>
            Detta borde vara självklart även för dem ute på högerkanten som
            finns i denna kammare, så man borde även på den sidan kunna diskutera
            en ekologisk omställning. Sverige släpar faktiskt efter på det
            området. Vi hänger inte ens med i tillväxten när det gäller ekologisk
            eller miljöinriktad produktion internationellt. Där släpar vi
            efter.
          </note>
          <note>
            Vi kan i det sammanhanget se ett enormt intresse ute i landet.
            Svenska kommuner har lämnat in ansökningar när det gäller att
            investera i miljösatsningar.
          </note>
          <note>
            Det skulle innebära 60 miljarder i investeringar bara nästa år.
            Det är det utrymme som vi ser men vi vet att det inte finns möjligheter
            att göra detta på grund av att pengarna prioriteras fel. Det gäller
            bl.a. i denna kammare. Här borde man tänka om. Vi i Miljöpartiet
            säger därför: Satsa mera också på miljön, för det ger jobb!
          </note>
          <note type="speaker">
            Anf. 92 CARL B HAMILTON (fp) replik:
          </note>
          <note>
            Fru talman! Först vill jag fråga Roy Ottosson:
          </note>
          <note>
            Vart ställer de svenska kommunerna nämnda ansökningar? Vem är
            alltså mottagare av ansökningarna och vem är det som eventuellt
            skall betala ut pengar för att stödja de här miljösatsningarna?
            Vad är det för en kassa som det är tänkt skall delvis tömmas?
          </note>
          <note>
            Vidare har jag en grundläggande fråga: Varför skall Roy Ottosson
            eller andra politiker lägga sig i enskilda människors och enskilda
            familjers val av hur länge de vill jobba och av arbetstid? Vad
            är det som är så viktigt att Roy Ottosson och de andra miljöpartisterna
            skall få tafsa på vanliga familjers mycket personliga valsituation?
          </note>
          <note type="speaker">
            Anf. 93 ROY OTTOSSON (mp) replik:
          </note>
          <note>
            Fru talman! När det gäller kommunernas engagemang avseende en
            ekologisk omställning hann jag på grund av den korta taletiden
            i debatten inte lägga ut texten mera i detalj. Jag tänker på den
            s.k. kretsloppsmiljarden. Man kan alltså ansöka om investeringsstöd
            för en omställning i ekologisk riktning - Agenda 21-arbetet i
            kommunerna osv. Dessa ansökningar finns just nu hos departementen
            i fråga. Det handlar om att försöka få ett visst investeringsbidrag.
            Många investeringar kan vara lönsamma i sig men framför allt visar
            det här på det oerhört stora intresse och på den volym som faktiskt
            finns potentiellt när det gäller att sätta i gång med detta redan
            nästa år - förutsatt att det finns en beredskap att prioritera
            pengar åt det hållet.
          </note>
          <note>
            Sedan gäller det människors fria val. Javisst, men människor
            får inte fritt välja när de måste betala ökad skatt för att finansiera
            en hög arbetslöshet. Vi måste välja. Vill vi ha höga skatter,
            får vi finansiera det. Vi skall också kunna diskutera arbetstiden
            som ett sätt att få fler i arbete.
          </note>
          <note type="speaker">
            Anf. 94 CARL B HAMILTON (fp) replik:
          </note>
          <note>
            Fru talman! Jag får inte det sistnämnda att gå ihop, dvs. att
            man skall få välja fritt men att någon annan skall bestämma vilken
            arbetstid man skall ha. Roy
          </note>
          <note>
            Ottosson får väl ändå bestämma sig för vilken fot han skall stå
            på.
          </note>
          <note>
            Jag trodde att Roy Ottosson skulle hänvisa till de
          </note>
          <note>
            EU-bidrag som finns på miljöområdet liksom på en del andra områden
            men det lyckades han undvika. Det kan väl ändå uppplysningsvis
            vara värt att påpeka att det finns en hel del bidrag att få från
            EU för den här typen av ändamål.
          </note>
          <note type="speaker">
            Anf. 95 ROY OTTOSSON (mp) replik:
          </note>
          <note>
            Fru talman! EU-bidragen på miljöområdet är, tyvärr, inte någon
            succé. De fungerar dåligt.
          </note>
          <note>
            Det val vi har gäller ju, Carl B Hamilton, om vi skall betala
            hög skatt för att finansiera en hög arbetslöshet eller om vi är
            beredda att också titta närmare på detta med en förkortning av
            arbetstiden. Då skapas möjligheter att sänka beskattningen. Den
            diskussionen vill Carl B Hamilton inte delta i. Han är alldeles
            för låst i sin föreställningsvärld för att höra detta. Men läs
            vad som sägs från de internationella instituten! Jag har nyss
            citerat vad som sägs från det hållet. De har kanske argument som
            även Carl B Hamilton förstår -
          </note>
          <note>
            om han nu inte förstår mig här.
          </note>
          <note type="speaker">
            Anf. 96 SONJA FRANSSON (s) replik:
          </note>
          <note>
            Fru talman! Roy Ottosson nämnde att regeringen nu försöker gömma
            undan arbetslösheten i statistiken.
          </note>
          <note>
            Det skulle alltså vara fråga om något slags statistikfiffel.
            Jag vill därför fråga Roy Ottosson: Är det att gömma undan arbetslösheten
            när man satsar på kunskapslyftet? Är det att gömma undan folk
            i statistiken när man ger människor som har låg utbildning, som
            i dag är arbetslösa och som man vet inte får något arbete därför
            att de nya jobben kräver väl utbildad arbetskraft? Är det att
            gömma undan arbetslösheten när vi satsar på högskoleutbildning,
            på högre utbildning och forskning? Är det att gömma undan i statistiken
            när vi satsar på resursarbete - på mer händer och fötter i vården
            - när kommuner och landsting har svårt att anställa fler och när
            vi satsar på att människor kommer ut i arbete i stället för att
            vara hemma och uppbära a-kassa?
          </note>
          <note type="speaker">
            Anf. 97 ROY OTTOSSON (mp) replik:
          </note>
          <note>
            Fru talman! När det gäller kunskapslyftet vill jag påminna Sonja
            Fransson om att vi i Mijöpartiet för några år sedan deltog i den
            uppgörelse med Socialdemokraterna som gällde tillväxtpolitiken.
            Där var en av grundbultarna just detta med att mycket mera satsa
            på utbildning hela vägen. Inte minst gäller det den högre utbildningen.
            Där har vi självklart ingen annan åsikt. Detta är alltså bra,
            och ytterligare satsningar kan göras framför allt när det gäller
            att höja kvaliteten.
          </note>
          <note>
            Vad jag kritiserat är de arbetsmarknadspolitiska åtgärder som
            tränger undan riktiga jobb inom offentlig sektor och i privat
            verksamhet. Det är bättre att se till att man redan från början
            har riktiga jobb. Det ger en bättre kvalitet och det ger också
            bättre effekt, framför allt på lång sikt. På det viset får man
            ett bättre utnyttjande av resurserna.
          </note>
          <note type="speaker">
            Anf. 98 SONJA FRANSSON (s) replik:
          </note>
          <note>
            Fru talman! Självklart skall vi satsa på det som kallas för riktiga
            jobb, om nu Roy Ottosson avser lönearbete i stället för åtgärder.
            Men om man är arbetslös och inte får ett arbete och alternativet
            är att inte göra någonting alls måste det vara rimligt och rätt
            att gå in i en åtgärd för att få möjlighet att gå vidare -
          </note>
          <note>
            att utbilda sig eller att gå in och göra något när man ändå är
            arbetslös. Det kan vara fråga om t.ex. resursarbete som innebär
            att vi ger arbetslösa ökade möjligheter att gå in och göra ett
            gott arbete i kommuner och landsting men där det finns en överenskommelse
            om att detta inte skall tränga ut andra arbeten.
          </note>
          <note type="speaker">
            Anf. 99 ROY OTTOSSON (mp) replik:
          </note>
          <note>
            Fru talman! Problemet är att många av de arbetsmarknadspolitiska
            åtgärderna inte har den kompetenshöjande effekt som man skulle
            vilja ha, utan man ersätter ett jobb som man tidigare tagit bort.
            Antingen har man skurit ned i offentlig verksamhet eller fört
            en politik som gjort att företag får svårigheter. Sedan kommer
            man in andra vägen, via en annan kassa, nämligen a-kassan, rättare
            sagt arbetsmarknadspolitiken. Det blir samma jobb men med lägre
            kvalitet. Det är fel typ av arbetsmarknadspolitiska åtgärder.
            Åtgärderna skall just handla om att höja kompetensen, att utbilda
            och se till att man kommer vidare. Här finns det skäl att kritisera
            socialdemokraterna. Ni har satsat för mycket på volymmålet helt
            enkelt.
          </note>
          <note type="speaker">
            Anf. 100 DAN ERICSSON (kd):
          </note>
          <note>
            Fru talman! Jag skall börja med två citat från LO-
          </note>
          <note>
            håll. Det brukar vara så att regeringen hellre lyssnar på LO
            än på den politiska oppositionen i riksdagen.
          </note>
          <note>
            Det första citatet är ur LO-tidningen från i fredags.
          </note>
          <note>
            Det står så här: "I medeltal var 558 000 personer,
          </note>
          <note>
            13,1 % av arbetskraften, öppet arbetslösa eller sysselsatta i
            arbetsmarknadspolitiska åtgärder under 1997.
          </note>
          <note>
            Det är 51 000, en procentenhet, färre än 1996. Sysselsättningen
            minskade med ungefär lika mycket." Vidare står det: "Förbättringen
            på arbetsmarknaden beror främst på politiskt beslutade åtgärder,
            inte på att fler fått arbete. Regeringens utbildningssatsning,
            kunskapslyftet, och särskilda åtgärder för att förtidspensionera
            äldre arbetslösa har putsat siffrorna. En annan orsak är att antalet
            långtidssjuka ökade kraftigt i fjol.
          </note>
          <note>
            De långtidssjuka räknas inte i arbetskraften och räknas därmed
            inte som arbetslösa." Så långt LO-
          </note>
          <note>
            tidningen.
          </note>
          <note>
            Det är alltså inte fler som har fått arbete. I stället har sysselsättningen
            minskat. Det här har vi från oppositionens sida påtalat många
            gånger, vilket regeringen viftat bort. När nu också LO noterar
            det kanske det inte går att negligera det längre. Eller ifrågasätter
            näringsministern vad LO-tidningen skrev så sent som i fredags?
            Är det här korrekt eller inte?
          </note>
          <note>
            Jag fortsätter med en DN-artikel från förra måndagen som presenterade
            en LO-rapport om arbetsmarknadspolitiken. Det står: "Den svenska
            ekonomiska politiken och arbetsmarknadspolitiken har förlorat
            mycket av sin särart. Vi börjar alltmer likna resten av kontinentaleuropa.
            Där har arbetslösheten permanentat sig på en hög nivå och sysselsättningen
            har sjunkit, speciellt bland de äldre i arbetskraften. Dagens
            svenska arbetsmarknadspolitik har avgörande problem på flera områden."
            Sedan döms regeringens arbetsmarknadspolitik ut, och en omläggning
            krävs för insatser som skapar kvalitetsinriktade åtgärder. Vi
            har från regeringens, jag menar Kristdemokraternas, sida år in
            och år ut tjatat på regeringen om att vi skall få något som skapar
            förutsättningar för nya jobb och att vi skall få en kvalitetssatsning
            vad gäller arbetsmarknadsåtgärder. Men det har inte hänt speciellt
            mycket.
          </note>
          <note>
            Nu kanske Anders Sundström och Margareta
          </note>
          <note>
            Winberg sprattlar till när LO står på samma sida som vi i oppositionen.
            Man kan alltid hoppas. Men jag har, fru talman, inte alltför stora
            illusioner om detta. Jag kan hoppas, men jag har inga illusioner.
            Grundproblemet är fortfarande att regeringen inte förstått att
            det utan tillväxtåtgärder och företagsfrämjande insatser inte
            kommer fram fler arbetstillfällen. Det är detta som är en nödvändighet
            för att vår välfärd skall kunna upprätthållas. Den socialdemokratiska
            arbetsmarknadspolitiken, som den exempelvis beskrevs i tidningen
            Kommun Aktuellt i fredags, skapar för ungdomar ett reservat för
            arbetslösa. Så beskrev man där regeringens politik. Då kan man
            konstatera att denna politik verkligen har nått vägs ände.
          </note>
          <note>
            Vad skall vi då göra? Från Kristdemokraternas sida har vi i motioner
            och rapporter presenterat en rad tillväxt- och företagsfrämjande
            åtgärder. Jag skall upprepa några av dessa och komplettera med
            nya, i förhoppningen om att nu när LO har dömt ut regeringens
            politik kanske ändå regeringen måste presentera någonting som
            kan främja just sysselsättningen och få till den här tillväxten.
            Här kommer några av våra förslag:
          </note>
          <note>
            Sänkt skatt inom tjänstesektorn. Vi har just presenterat en ny
            rapport om detta. Våra förslag som syftar till att göra en svart
            sektor vit och nettobeskatta hemtjänster kan på kort tid ge 65
            000 nya arbetstillfällen inom tjänstesektorn. Bl.a. handlar det
            om en breddad och förbättrad skattesänkning,
          </note>
          <note>
            ROT-avdrag för underhålls- och reparationsarbeten. Jag noterar
            här att man från också från Vänsterpartiets sida lyfter fram just
            tjänstesektorn som en framtidsbransch. Jag tror att den samlade
            oppositionen i riksdagen kanske skulle kunna samla sig till ett
            bra förslag om inte regeringen tar något eget initiativ mycket
            snart.
          </note>
          <note>
            Minskad byråkrati för företagare - i stället för ökad som regeringen
            står för. Jag behöver bara nämna kartavgifter och kopass för att
            en rysning skall gå genom alla lantbruksföretag som drabbats av
            dessa pålagor.
          </note>
          <note>
            Lättare att erhålla F-skattsedel för att få i gång nya företag.
          </note>
          <note>
            Avskaffande av förtida momsinbetalning. Det är egentligen en
            självklarhet.
          </note>
          <note>
            Befrielse av royaltyinkomster från skatt - detta för att stimulera
            uppfinnare att komma fram med nya innovationer och våga satsa
            på utveckling här hemma i Sverige.
          </note>
          <note>
            En förutsebar energipolitik och energibeskattning till skillnad
            från den motsägelsefulla och osäkra politik som nu förs på detta
            område.
          </note>
          <note>
            Det här var några exempel. Vi har flera förslag.
          </note>
          <note>
            Redan har nämnts skatteväxling från att beskatta arbetskraft
            till att lägga skatt på det som är miljöbelastande. Vi kan diskutera
            regionalpolitik och jordbrukspolitik. Det finns en rad områden
            där man nu måste förnya politiken och lägga om den.
          </note>
          <note>
            Vad säger näringsministern om dessa förslag? Har han möjligtvis
            några egna? Om inte ministern vill lyssna på oss i oppositionen
            kommer han ändå att lyssna på LO, eller kommer det inte, trots
            LO:s svidande kritik, att hända någonting?
          </note>
          <note type="speaker">
            Anf. 101 HANS ANDERSSON (v) replik:
          </note>
          <note>
            Fru talman! Det var nästan en freudiansk felsägning där: Vi i
            regeringen, sade Dan Andersson. Det var så en gång. Med tanke
            på lågkvalitativa åtgärder:
          </note>
          <note>
            Minns Dan Ericsson själv hur många ALU-platser som infördes fastän
            det sades att det skulle vara en sistahandsåtgärd, ett litet antal?
            Minns han vad ungdomspraktiken låg i? Gratisutnyttjandet av våra
            ungdomar! Det var då det började, och vi är ännu inte i den nivån
            även om socialdemokraterna tyvärr har lyssnat så mycket på Centern
            att man kommit en bra bit åt det hållet.
          </note>
          <note>
            På kort sikt vill man i kd:s förslag plocka ned
          </note>
          <note>
            2 260 000 000 kr på arbetsmarknadspolitiken för det år vi nu
            har. Det var budet några veckor före jul, för att inte tala om
            15 miljarder från a-kassesidan Utgiftsområde 13. Är det så snabba
            ryck i era skattesänkarförslag att det ger sådana effekter på
            arbetsmarknadspolitikens område? Det tror ingen på, Dan Ericsson.
          </note>
          <note type="speaker">
            Anf. 102 DAN ERICSSON (kd) replik:
          </note>
          <note>
            Fru talman! Jag vet inte om det var en freudiansk felsägning
            när Hans Andersson kallade mig för Dan
          </note>
          <note>
            Andersson. Jag har väl inte riktigt den lyriska ådran i mina
            anföranden, men jag kanske får tacka för komplimangen.
          </note>
          <note>
            Vad gäller ALU-åtgärder och ungdomspraktik kan vi konstatera
            att det var ett helt annat skede. Vi hade alla dessa kriser som
            drabbade vårt land. Det var faktiskt för att skona människor från
            arbetslöshet.
          </note>
          <note>
            Sedan fick ju den regeringen fart på tillväxten. Vi fick fram
            ett antal nya jobb och ekonomisk tillväxt. Om vi hade fått fortsätta
            hade vi kunnat krympa de arbetsmarknadspolitiska åtgärderna. Det
            var ett helt annat läge än vi i dag har. Det är verkligheten,
            Hans Andersson.
          </note>
          <note type="speaker">
            Anf. 103 HANS ANDERSSON (v) replik:
          </note>
          <note>
            Fru talman! Jag ber Dan Andersson om ursäkt, jag skall aldrig
            så göra mer, och förlåt även Dan Ericsson.
          </note>
          <note>
            Dan Ericsson antyder att vi har haft en lågkvalitativ arbetsmarknadspolitik.
            Det har vi haft, och jag beklagar det, men det var oändligt mycket
            värre under
          </note>
          <note>
            Börje Hörnlunds och Alf Svenssons tid.
          </note>
          <note>
            Jag frågar mig vad det är för realism i era åtgärder när ni kritiserar
            regeringens, när ni omedelbart skär bort så stora belopp som jag
            nämnde? Jag läste just i finansutskottets betänkande som riksdagen
            fattade beslut om.
          </note>
          <note>
            När det gäller tjänstesektorn har vi länge sagt att man måste
            göra någonting på det området från skattesynpunkt. Det går en
            rysning, inte bara hos Sveriges alla kvinnor utan också hos oss
            vänsterpartister när vi hör de förslag som Dan Ericsson lägger
            fram och som ofta är kopplade till vårdnadsbidrag.
          </note>
          <note>
            Och jag tror att det går en rysning också hos LO.
          </note>
          <note>
            Om Dan Ericsson läser hela rapporten skall han se att denna är
            någonting som ligger mycket fjärran från
          </note>
          <note>
            Dan Ericssons tankevärd när det gäller sysselsättning och arbetslöshetsbekämpning.
          </note>
          <note type="speaker">
            Anf. 104 DAN ERICSSON (kd) replik:
          </note>
          <note>
            Fru talman! Hans Andersson talade om en rysning.
          </note>
          <note>
            Är det något fel i att skapa för att skapa förutsättningar för
            65 000 arbetstillfällen i tjänstesektorn? Vad är det i så fall
            för rysning som skall drabba landet? Är det inte nya arbetstillfällen
            som vi vill ha? Hans Andersson säger ju själv att man skall satsa
            på tjänstesektorn, och varför då inte diskutera de sakförslag
            som vi har lagt fram i stället för att vifta undan dem med uttryck
            som pigdebatter och annat?
          </note>
          <note>
            Ta del av vår senaste rapport om tjänstesektorn!
          </note>
          <note>
            Vi har breddat våra förslag i syfte att få fram fler arbetstillfällen.
            Vi i oppositionen kan kanske samlas om regeringen inte tar något
            initiativ på detta område, om nu Hans Anderson är så angelägen.
            Då kan det finnas en poäng med att komma till Gudrun Schymans
            bord och diskutera arbetsmarknadspolitiken. Det är ju någonting
            som vi kristdemokrater har föreslagit i flera år. Det här är en
            viktig fråga. Låt oss samlas och diskutera tjänstesidan.
          </note>
          <note type="speaker">
            Anf. 105 Näringsminister ANDERS SUNDSTRÖM (s):
          </note>
          <note>
            Fru talman! Det är intressant att följa debatten och höra de
            som är besvikna och ledsna. Jag har framtidstro. Jag är övertygad
            om att Sverige är ett land som åter kan bli bäst i klassen, och
            det är jag därför att jag tycker att vi har så många starka sidor.
            Det syns också i dag att det går bättre för Sverige.
          </note>
          <note>
            Det märks på alla utländska företag som väljer att investera
            i vårt land. Under de första tre kvartalen förra året uppgick
            de utländska direktinvesteringarna till i storleksordningen 60
            miljarder kronor. Det är klart att man inte investerar i ett land
            som man inte tror på.
          </note>
          <note>
            Det märks på att det är den kunskapsintensiva industrin som växer
            och som tar en allt större del av utrymmet för investeringarna.
            Ungefär en tredjedel av näringslivets investeringar görs i den
            kunskapsintensiva industrin.
          </note>
          <note>
            Det märks på att en bred majoritet av de svenska företagen vill
            se sin produktion växa i Sverige.
          </note>
          <note>
            Det märks också på att en allt större andel - ungefär hälften
            av företagen i Sverige - planerar nyanställningar.
          </note>
          <note>
            Jag har framtidstro, och det har jag därför att Sverige åter
            är ett land som med kraft kan hävda sin självständighet och forma
            sin egen politik, en rättvis politik.
          </note>
          <note>
            Jag erkänner gärna att det inte alltid har varit så.
          </note>
          <note>
            Som jag ser det startade vi i en mycket svår position hösten
            1994. Vi hade ett antal rekordår bakom oss i växande statsskuld,
            i växande arbetslöshet, i växande budgetunderskott, i antalet
            konkurser, i fallande sysselsättning och i negativ tillväxt.
          </note>
          <note>
            Det var så vi började. Därför ställde jag dessa två frågor till
            företrädarna för Folkpartiet och för Moderaterna om perioden 1991-1994,
            en period som
          </note>
          <note>
            Hamilton kallade teater. För de allra flesta människor var detta
            brutal verklighet.
          </note>
          <note>
            När jag läser att den moderate partiordföranden är stolt över
            den perioden och dessa rekordår, som var de dystraste år som vi
            har upplevt, finns det väl anledning för mig att ställa den frågan.
            Hamilton svarade inte på den. Tobisson gav ett svar. Han sade
            att det här var bra. Hamilton gled undan. Och jag väntar på
          </note>
          <note>
            Hamiltons besked. Jag tycker inte att man kan vara stolt över
            dessa år.
          </note>
          <note>
            Vi har jobbat med en dagordning, en vanlig arbetsordning, för
            att vända Sverige och för att få tillbaka en situation där rätten
            till ett arbete är någonting som är var mans egendom. Det har
            varit en lång dagordning. Det har handlat om att få ordning på
            statsfinanserna, om EU-medlemskapet, om att skapa politisk stabilitet
            och komma bort från de blockgränser som har fört Sverige från
            att ha varit bäst i klassen ganska långt ned på välfärdslistan.
          </note>
          <note>
            Det parti som har ställt upp och brutit blockgränserna, Centerpartiet,
            har hårt angripits av er på den borgerliga kanten därför att man
            i Centerpartiet har sett det som hela omvärlden och nästan hela
            svenska folket har sett, nämligen att om Sverige återigen skall
            bli bäst i klassen måste vi komma ur den låsta blockpolitiken
            och söka lösningar som är bredare, stabilare och mera långsiktiga.
            För detta hånas Centerpartiet av moderater och folkpartister.
            Gå ut på gatorna, res i
          </note>
          <note>
            Sverige, prata med folk, fråga hur många som helst om de vill
            se en blockpolitik, en hård konfrontationspolitik! Det vill bara
            kärnan och de allra trognaste ombudsmännen i Moderata samlingspartiet
            och i
          </note>
          <note>
            Folkpartiet.
          </note>
          <note>
            Vi har lyckats med att ta tag i de stora problemen med inflation
            och räntor. Vi har skapat resurser för utbildning. Visserligen
            är ökningen i arbetsmarknadsutbildning inte så stor, men utbildningsvolymen
            i vårt land har ökat kraftigt. Det kan väl inte vara så mycket
            sämre om en arbetslös får utbildning på en gymnasieskola, på folkhögskola,
            på ett universitet eller en högskola än om man råkar få utbildning
            på ett
          </note>
          <note>
            AMU-centrum. Jag har väldigt svårt att se att arbetsmarknadspolitiken
            begränsas till ett AMU-centrum.
          </note>
          <note>
            För mig är detta verkligen en stelbent politik.
          </note>
          <note>
            Vi har jobbat hårt med att göra Östersjön till vårt område. Förra
            året var det 100 nya amerikanska företag som investerade i Sverige.
            Det sammanhänger med att Sverige har satts på kartan som ett intressant
            land att jobba i när det gäller Östersjöområdet.
          </note>
          <note>
            Vi har jobbat med att förändra politiken för de små företagarna,
            och det har vi gjort mycket ihop med
          </note>
          <note>
            Centern. Det har handlat om arbetsgivaravgifter, om sjuklöner,
            om riskkapital, om regelförenklingar, om ägarbeskattning, om insatser
            på IT-området och om exportfrämjande åtgärder. Det har också handlat
            om högskolor och universitet i hela landet.
          </note>
          <note>
            Vi har jobbat med det ekologiskt uthålliga, med att gå före och
            ställa om Sverige till ett ekologiska uthålligt samhälle. Det
            har handlat om energipolitiken, om bostadspolitiken, om byggpolitiken
            och om teknikpolitiken.
          </note>
          <note>
            Vi har jobbat med lönebildningen tillsammans med parterna på
            arbetsmarknaden. Vi kan nu se resultat av dialogen mellan politik
            och arbetsmarknadens parter som vi har arbetat med.
          </note>
          <note>
            Just nu jobbar vi med en för Sverige väldigt viktig fråga, nämligen
            att forma en ny regional näringspolitik som inte gör att den tillväxtfas
            som vi nu är inne i snabbt klingar av genom att bara några få
            städer i
          </note>
          <note>
            Sverige växer. Hela Sverige växer nu. Därmed kan vi hålla en
            tillväxttakt under en mycket längre tid utan att hamna i problem
            med överhettning och andra besvärligheter.
          </note>
          <note>
            Vi har också skapat resurser för välfärdens kärna, vården omsorgen
            och utbildningen.
          </note>
          <note>
            När vi tillträdde fanns det 300 000 människor i den offentliga
            sektorn som var anställda med lånade pengar. Det är visserligen
            sant att det är 70 000 färre anställda i dag, men det är 230 000
            jobb i den offentliga sektorn som i dag är finansierade med egna
            pengar. Det är en väldig skillnad. 230 000 jobb betalas nu via
            en statsbudget går ihop. Det kan jämföras med
          </note>
          <note>
            300 000 jobb i den offentliga sektorn som finansierades med lånade
            pengar. Det har blivit en bättre situation också för dem som jobbar
            där.
          </note>
          <note>
            Vi kan se resultat i privat sysselsättning, där det är plus 70
            000 mot förra periodens minus 300 000. Vi kan se resultat i att
            antalet konkurser är det lägsta sedan 1990. Vi kan se resultat
            i att antalet privata konkurser är det lägsta sedan 1982, då antalet
            konkurser började mätas. Vi kan se resultat i att BNP har vuxit
            med ungefär 10 % sedan vi tillträdde. Vi kan också se att fler
            av de offentliganställda nu kan känna trygghet därför att lönen
            betalas av egna pengar.
          </note>
          <note>
            Framtiden handlar ju väldigt mycket om att se till att göra det
            lättare för småföretagen. Vi har gjort en del, och mycket som
            är viktigt för de små företagen.
          </note>
          <note>
            Stabilitet, ordning och reda - allt det där är väldigt bra. Men
            det krävs mer. Det krävs förenklingar, och det krävs satsning
            på kunskap och kompetens. I den regionalpolitiska propositionen
            kommer regeringen också att föreslå förbättringar när det gäller
            finansiering av kapital för de små företagen.
          </note>
          <note>
            ALMI har i dag 4 miljarder i sin lånefond. ALMI
          </note>
          <note>
            skall jobba mer med kreditgarantier och på det sättet öka riskvilligt
            kapital från 4 miljarder till 8 miljarder
          </note>
          <note>
            - en fördubbling av det riskvilliga lånekapitalet via lån i ALMI
            - genom att övergå till mer kreditgarantier och mindre av egna
            lån.
          </note>
          <note>
            Vi skall förbättra välfärden, som är så viktig för oss.
          </note>
          <note>
            Jag vill avsluta med att säga att för oss socialdemokrater kommer
            de nya jobben genom ett samspel mellan välfärdspolitiken och tillväxtpolitiken.
            För oss är det hela politiken som bestämmer om vi lyckas. Jag
            tror att svenska folket vill se en fortsättning på de gångna fyra
            årens politik, inte en återgång till rekordåren 1991-1994.
          </note>
          <note type="speaker">
            Anf. 106 LARS TOBISSON (m) replik:
          </note>
          <note>
            Fru talman! Mot bakgrund av massarbetslösheten och nedgången
            i sysselsättningen var det mycket självberöm. Alla problem är
            den borgerliga regeringens fel. Det är en egendomlig bild som
            näringsministern försöker skapa. Men han kunde inte bestrida det
            jag sade och det som han frågade efter, nämligen att det när ni
            tog över var så att utvecklingen gick åt rätt håll. Arbetslösheten
            sjönk och sysselsättningen ökade.
          </note>
          <note>
            Ni lyckades efter något år vända det så att vi fortfarande inte
            har kommit upp i den sysselsättningsvolym som rådde när ni tog
            över.
          </note>
          <note>
            Det finns ett antal frågor som svävar i debatten här. Det som
            LO har sagt har tagits upp, nämligen att den arbetsmarknadspolitik
            som ni står för inte går ut på att bekämpa arbetslösheten, utan
            det är åtgärder av kamouflagekaraktär. Vad är näringsministerns
            svar på detta? Och vad svarar han med anledning av de förslag
            till strukturella åtgärder som ekonomiprofessor
          </note>
          <note>
            Lars Calmfors har lagt fram? Kan ni inte göra hög sysselsättning
            till ett prioriterat mål, som ni säger, och inte låta hänsyn till
            fackliga ledares intressen förhindra förändringar som skulle kunna
            ge fler viktiga jobb.
          </note>
          <note type="speaker">
            Anf. 107 Näringsminister ANDERS SUNDSTRÖM (s) replik:
          </note>
          <note>
            Fru talman! Låt mig först säga om Lars Tobissons nya beskrivning
            av perioden 1991-1994 att det blev fantastiskt först i slutet.
            Låt säga att man i ett land hade rea på alla varor med omkring
            30 %, vilket Sverige hade, och man samtidigt hade ett underskott
            på ungefär 240 miljarder och 300 000 anställda i offentlig sektor
            avlönade med lånade pengar. Om man beskriver detta som att man
            nu var på väg till himmelriket med full fart, kan det vara rätt
            i den meningen att underskottet rätt snabbt närmade sig himlen.
            Men det var inget himmelrike för dem som var anställda med lånade
            pengar. Det kan ju inte Tobisson mena.
          </note>
          <note>
            För socialdemokratin är sysselsättningen viktig.
          </note>
          <note>
            Det är också att konstatera, Tobisson, att just när välfärdssamhället
            är som starkast, när vi har samklang mellan starkt välfärdssamhälle
            och bra tillväxtpolitik, har vi också världens högsta sysselsättning.
            Och det hade Sverige fram till 1990-1991. Sedan har vi gått igenom
            ett stålbad. Men jag är övertygad om att vi går tillbaka till
            välfärdssamhället med vår politik.
          </note>
          <note type="speaker">
            Anf. 108 LARS TOBISSON (m) replik:
          </note>
          <note>
            Fru talman! Problemet med er socialdemokrater är att ni inte
            kan skilja på samhällsekonomin och på statens finanser. Ni säger
            att ni har reparerat samhällsekonomin. Det har ni inte gjort.
            Ni har behållit de höga utgifterna, återgått till högskattepolitik
            och regleringar. Det är det som leder till ökad arbetslöshet och
            försämrad sysselsättning.
          </note>
          <note>
            Nu har vi näringsministern här, som också är ansvarig för kärnkraftens
            avveckling vilken det inte går att undvika i en debatt om jobben.
            Hur kan ni tro att ni genom att avveckla effektivt fungerande
            produktionsansläggningar skall kunna skapa fler jobb? Hur kan
            en regering med 25 års eftersläpning bakom sig och många strukturella
            reformer framför sig satsa på en sådan åtgärd? Varför väljer regeringen
            en kurs som förvärrar en redan rekordhög arbetslöshet?
          </note>
          <note type="speaker">
            Anf. 109 Näringsminister ANDERS SUNDSTRÖM (s) replik:
          </note>
          <note>
            Fru talman! Jag vet att moderaterna tror att de är de som har
            svaren på alla frågor och kan allt. De gillar att undervisa oss.
          </note>
          <note>
            Man kan ju titta på historien 20 år bakom oss. Under de perioder
            när Tobisson har regerat har arbetslösheten ökat. Under socialdemokratiska
            regeringar har den minskat. I snitt har den varit dubbelt så hög
            när den borgerliga politiken har provats i förhållande till socialdemokratiska
            perioder.
          </note>
          <note>
            Tillväxten under de nio år som de borgerliga har regerat under
            de senaste 20 åren har varit en halv procent per år. När Socialdemokraterna
            har regerat har den varit 2 % per år. Så här kan jag fortsätta
            när det gäller investeringarna, industriproduktionen och statsskulden.
            Jag tror nog att vi kan skilja på både samhällsekonomi och statsskuld.
            Vi kan också skilja på ditt och mitt. Vi har faktiskt sanerat
            det som ni inte klarade av.
          </note>
          <note type="speaker">
            Anf. 110 CARL B HAMILTON (fp) replik:
          </note>
          <note>
            Fru talman! Det är bra att näringsministern har framtidstro,
            för om man tittar på de mätningar som görs bröts optimismen i
            den svenska ekonomin i höstas vad gäller det egna hushållets ekonomi,
            beträffande landets ekonomi och vad beträffar arbetslösheten.
          </note>
          <note>
            Det är väldigt tydligt.
          </note>
          <note>
            Pharmacia &amp; Upjohn meddelade häromdagen att viss verksamhet flyttas
            utomlands, och Ericsson diskuterar fortfarande flyttning av sitt
            huvudkontor.
          </note>
          <note>
            Sedan, Anders Sundström, detta med politisk teater. Varför i
            all världen skall vi sträva efter en politik som den som ni för,
            som till dags dato har lett till färre, nära 30 000, människor
            anställda än när ni tog över 1994? Ökningstakten i sysselsättningen
            i dag är ju väsentligt lägre än vad den var 1994. Sysselsättningen
            under andra halvan av förra året var lägre än under andra halvåret
            1996. Hur kan detta vara en eftersträvansvärd och attraktiv politik?
            Den leder ju till färre jobb på den reguljära arbetsmarknaden.
            Den privata sysselsättningen har ökat under tre kvartal förra
            året, men uppgången bröts under hösten och sysselsättningen blev
            lägre mot slutet av året. Dessutom säger ministern att denna politik
            är en medveten politik.
          </note>
          <note type="speaker">
            Anf. 111 Näringsminister ANDERS SUNDSTRÖM (s):
          </note>
          <note>
            Fru talman! Pharmacia &amp; Upjohn meddelade i går att de gör en
            gigantisk investering i en ny forskningsoch utvecklingsanläggning
            i Sverige. Varför säger inte Hamilton det? Ericsson ökade sin
            sysselsättning i
          </note>
          <note>
            Sverige i sina egna anläggningar i fjol med 2 500
          </note>
          <note>
            jobb. Under 90-talet har jobben ökat med ungefär
          </note>
          <note>
            50 % i Sverige. Varför säger inte Hamilton det? Vad är det för
            intressen som driver Hamilton att beskriva sådana företag som
            faktiskt satsar i Sverige så att de inte vill göra det? Vilka
            intressen gör att Hamilton vill se det på det sättet? Det förstår
            jag inte.
          </note>
          <note>
            Det är sant att sysselsättningen totalt sett inte har ökat så
            mycket som vi önskade. Men det är också sant att de som i dag
            faktiskt jobbar i den offentliga sektorn betalas med egna pengar,
            inte lånade pengar. Det är 230 000 jobb i offentlig sektor som
            i dag avlönas med egna pengar, inte med lånade. Snacka om att
            tricksa med statistik!
          </note>
          <note type="speaker">
            Anf. 112 CARL B HAMILTON (fp) replik:
          </note>
          <note>
            Fru talman! De prognoser som görs visar - och låt oss vara generösa
            - att den totala arbetslösheten stannar på mellan tio och tolv
            procent. Jag upprepar min fråga till arbetsmarknadsministern:
            Är det här med den öppna arbetslösheten ett attraktivt mål? Är
            det ett eftersträvansvärt mål? Eller är målet ökad sysselsättning
            och total arbetslöshet?
          </note>
          <note>
            Dessutom hade näringsministern en lång utläggning om regionalpolitik.
            Det kan ju konstateras att
          </note>
          <note>
            Centern tidigare i dag har sagt att landet håller på att kantra.
            En stor del av Olof Johanssons anförande gick ut på det. Det funkar
            inte riktigt.
          </note>
          <note type="speaker">
            Anf. 113 Näringsminister ANDERS SUNDSTRÖM (s) replik:
          </note>
          <note>
            Fru talman! Det är inte så lätt. Jag har ju hunnit vara arbetsmarknadsminister
            också, så jag har förståelse för Hamiltons felsägning på den punkten.
            Men jag vill säga att socialdemokratin ju eftersträvar ett samhälle
            där alla har rätt till ett arbete. Vad vi nu diskuterar är vilken
            politik som för oss till ett sådant samhälle. Därför har jag ställt
            frågan: Är det den politik som vi över blockgränserna har bedrivit
            under den här mandatperioden eller är det den politik som
          </note>
          <note>
            Hamilton formade i skrubbarna på Finansdepartementet under perioden
            1991-94 som för oss dit? Jag tror att medborgarna i Sverige faktiskt
            ser den blocköverskridande politik som vi har bedrivit under den
            här perioden som den som har förutsättningar att föra
          </note>
          <note>
            Sverige till den fulla sysselsättningen.
          </note>
          <note>
            Hamiltons recept har prövats och misslyckats. Min fråga till
            Hamilton är: På vilka punkter vill ni förändra er politik eftersom
            den förra gången misslyckades?
          </note>
          <note type="speaker">
            Anf. 114 ANN-KRISTIN FØSKER (fp) replik:
          </note>
          <note>
            Fru talman! Jag vill ställa en fråga till näringsministern angående
            enskilda näringsidkare, alltså de riktigt små småföretagarna.
            Jag vill ge ett litet räkneexempel som jag brukar presentera för
            ungdomarna hemma när vi diskuterar att starta företag. Jag brukar
            få frågan: Om jag som enskild näringsidkare skickar i väg en faktura
            till kunden där slutsumman är 10 000
          </note>
          <note>
            kr, hur mycket kan jag då stoppa i min egen ficka? Ja, om jag
            har tur och inte har några som helst omkostnader förutom skatter
            och avgifter, så kan jag få behålla kanske 2 500. Det betyder
            alltså att ungefär 75 % går till moms och egenavgifter. När jag
            berättar det här för de ungdomar som funderar på att starta eget,
            tror de inte att det är sant.
          </note>
          <note>
            Jag vill fråga näringsministern om näringsministern möjligen
            tror att lättnader i skatte- och avgiftspolitiken skapar bättre
            förutsättningar för näringslivet att växa. Eller spelar det liksom
            inte någon roll hur mycket avgifter och skatter man tar ut?
          </note>
          <note type="speaker">
            Anf. 115 Näringsminister ANDERS SUNDSTRÖM (s) replik:
          </note>
          <note>
            Fru talman! Jag har lyssnat på den debatt som har pågått här,
            och det har handlat om två sådana där enkla recept. Ett är utfärdat
            av Miljöpartiet. Det lyder:
          </note>
          <note>
            Delar vi bara på arbetstiden så fixar vi arbetslösheten.
          </note>
          <note>
            Ett är utfärdat av Moderaterna och Folkpartiet. Det lyder: Sänker
            vi bara skatten så exploderar det av jobb. Jag är ganska övertygad
            om att bägge modellerna är fel. De bygger på samma fantasier.
          </note>
          <note>
            Jag har en motfråga till Ann-Kristin Føsker. Hur mycket av de
            där 10 000 vill Ann-Kristin Føsker att denna egenföretagare skall
            behålla?
          </note>
          <note type="speaker">
            Anf. 116 ANN-KRISTIN FØSKER (fp) replik:
          </note>
          <note>
            Fru talman! Nog vore det väl ändå rimligt att den som utför ett
            arbete på något sätt har chansen att få behålla ungefär hälften.
          </note>
          <note>
            Då kanske jag kan få ett svar på min fråga om det enligt näringsministern
            finns något som helst tak för hur mycket skatter och avgifter
            man kan ta ut?
          </note>
          <note type="speaker">
            Anf. 117 Näringsminister ANDERS SUNDSTRÖM (s) replik:
          </note>
          <note>
            Fru talman! Då skulle jag vilja ställa ytterligare en fråga.
            Här lovar Folkpartiet att man skall få behålla hälften. Vad kostar
            det? Vad är det för reform som
          </note>
          <note>
            Ann-Kristin Føsker skulle ha genomfört om hon och
          </note>
          <note>
            Folkpartiet hade styrt i Sverige?
          </note>
          <note>
            Det är ju väldigt lätt att åka runt och lova både det ena och
            det andra. Det är därför jag har hakat mig fast vid min fråga.
            Vilka erfarenheter drar ni av perioden
          </note>
          <note>
            1991-1994 i förhållande till det litet hårda, kärva, tråkiga
            saneringsarbete som vi har genomfört? Då kommer man tillbaka till
            samma oansvariga politik.
          </note>
          <note>
            Jag tycker att man kan halvera det, säger Ann-Kristin
          </note>
          <note>
            Føsker. Vad det kostar? Ja, det slår hon ut med armarna om. Det
            har hon ingen aning om. Det kan inte vara på det sättet. Då går
            det alldeles åt skogen med vårt land.
          </note>
          <note type="speaker">
            Anf. 118 DAN ERICSSON (kd) replik:
          </note>
          <note>
            Fru talman! Jag har roat mig med att ta fram näringsministerns
            jungfruanförande här i riksdagen den
          </note>
          <note>
            20 oktober 1994. Där säger Anders Sundström att under de närmaste
            åren behöver vi skapa flera hundra tusen arbetstillfällen. Vi
            måste helt enkelt få en mycket stor ökning av sysselsättningen
            i näringslivet för att den vägen säkra välfärdssystemet. Ja, fru
            talman, Anders Sundström har varit arbetsmarknadsminister och
            han är näringsminister. Han har varit det i snart fyra år. Han
            har haft möjlighet att verkligen förverkliga detta, att få en
            ökning av sysselsättningen.
          </note>
          <note>
            Dessvärre har vi inte fått detta.
          </note>
          <note>
            Fru talman! Jag lyssnade också på statsministerns ord om att
            vi skall lägga det som har varit bakom oss och se framåt. Jag
            lade ju fram ett antal förslag på tillväxtfrämjande åtgärder här
            i talarstolen. Jag lyssnade på vad Anders Sundström skulle ha
            för förslag.
          </note>
          <note>
            Det var mer krediter. Det kan vara positivt. Men han hade ingenting
            i övrigt. Jag vill efterlysa litet reaktioner på hur vi nu skall
            se framåt för att faktiskt få de jobb som Anders Sundström själv
            för snart fyra år sedan talade om att han skulle skapa.
          </note>
          <note type="speaker">
            Anf. 119 Näringsminister ANDERS SUNDSTRÖM (s) replik:
          </note>
          <note>
            Fru talman! Låt mig först säga att sysselsättningsökningen är
            ett viktigt mål för socialdemokratin. Det krävs att vi skapar
            förutsättningar i miljön för detta.
          </note>
          <note>
            Det är ingen lätt uppgift att samtidigt göra sig av med ett stort
            underskott i de offentliga finanserna och skapa efterfrågan i
            den privata sektorn. Men vi har trots allt lyckats. Vi har nu
            finansierat 230 000 jobb i offentlig sektor som det tidigare lånades
            till. Vi har en ökning av antalet anställda i den privata sektorn
            med
          </note>
          <note>
            70 000.
          </note>
          <note>
            Det är sammantaget 300 000 människor ytterligare som har arbete
            med egna pengar - inte lånade pengar.
          </note>
          <note>
            Det skall ställas i motsats till att det försvann 450 000
          </note>
          <note>
            jobb under den borgerliga regeringen och att det samtidigt var
            300 000 jobb som man lånade till i den offentliga sektorn. Det
            är ingen dålig förändring.
          </note>
          <note>
            Min fråga till Dan Ericsson blir: Ställer Dan Ericsson upp på
            de neddragningar i offentlig sektor som
          </note>
          <note>
            Moderaterna vill genomföra för att ytterligare minska sysselsättningen
            i offentlig sektor?
          </note>
          <note type="speaker">
            Anf. 120 DAN ERICSSON (kd) replik:
          </note>
          <note>
            Fru talman! Det är ju rätt fantastiskt. Hörde ni vad näringsministern
            sade nyss? Vi har lyckats, sade näringsministern när jag konfronterade
            honom med vad han sade för snart fyra år sedan om vad som var
            hans uppgift, alltså att se till att vi fick en ökad sysselsättning
            i vårt land med flera hundra tusen nya arbetstillfällen. Vi kan
            ju själva avläsa resultatet. Det är alltså lägre sysselsättning
            nu än någonsin i modern tid. Det är verkligheten.
          </note>
          <note>
            Det är ju detta som också LO nu så tydligt har avslöjat och talat
            om. LO vill ha en omläggning av politiken som skapar förutsättningar
            för ordinarie arbetstillfällen i näringslivet. LO vill ha en omläggning
            av arbetsmarknadspolitiken till kvalitetsinriktade insatser. Man
            säger att regeringen faktiskt inte har lyckats.
          </note>
          <note>
            Jag tror faktiskt att Anders Sundström snart är den ende som
            säger att man har lyckats. Verkligheten talar ett helt annat språk.
          </note>
          <note>
            Jag har ett tips till Anders Sundström: Köp Göran
          </note>
          <note>
            Perssons bok! Han sade ju att detta var ett avslutande av diskussionerna
            om vems felet är. Låt oss se framåt.
          </note>
          <note>
            Låt oss samla oss till förslag som faktiskt kan ge de nya arbetstillfällena
            i näringslivet.
          </note>
          <note type="speaker">
            Anf. 121 Näringsminister ANDERS SUNDSTRÖM (s) replik:
          </note>
          <note>
            Fru talman! Återigen är det fråga om vilken politik som har förutsättningar
            att föra Sverige till ett läge där vi blir bäst i klassen. Är
            det den politik som vi har bedrivit under de här åren eller är
            det den ni provade?
          </note>
          <note>
            Man kan konstatera att vi på punkt efter punkt har kunnat förbättra
            klimatet i Sverige så att förutsättningarna för stadiga, trygga
            jobb i både offentlig sektor och privat sektor har förbättrats.
            I den privata sektorn, som inte var uppblåst genom lånade pengar,
            har sysselsättningen ökat med ungefär 70 000. I den offentliga
            sektorn, som ju finansierades med lånade medel, är det nu 230
            000 jobb som finansieras med egna pengar. Det är väl ändå en förbättring
            av sysselsättningen? Något annat kan inte Dan Ericsson säga.
          </note>
          <note>
            Men nu, när vi skall gå till val, vill moderaterna skära i bidragen
            till kommunerna - i Östergötland, i
          </note>
          <note>
            Norrköping. Min fråga till Dan Ericsson blir: Är det den politiken
            som Dan Ericsson vill stå bakom?
          </note>
          <note type="speaker">
            Anf. 122 ELIZABETH NYSTRÖM (m) replik:
          </note>
          <note>
            Fru talman! Näringsministern inledde med att tala om framtidstro.
            Vid Socialdemokraternas partikongress i inledningen av denna mandatperiod
            röstade kongressen för att påbörja kärnkraftsavvecklingen, dock
            endast under förutsättning att detta inte skulle skada elintensiv
            industri. Detta sades också av statsminister Göran Persson i hans
            första regeringsförklaring. Jag noterar att denna formulering,
            att inte skada svensk basindustri, inte är med i den senaste regeringsförklaringen.
            Jag vill ha bekräftat om detta innebär att man har ändrat uppfattning
            om basindustrins betydelse för Sverige.
          </note>
          <note>
            Jag vill därför fråga näringsministern: Kan det försvunna löftet
            till basindustrin tolkas som att socialdemokraterna kan tänka
            sig att driva en politik som på ett avgörande sätt förstör basindustrins
            framtidsutsikter?
          </note>
          <note type="speaker">
            Anf. 123 Näringsminister ANDERS SUNDSTRÖM (s) replik:
          </note>
          <note>
            Fru talman! Jag bor utanför fabriksgrindarna till flera basindustrier
            hemma i Piteå i Norrbotten. Att jag skulle ha ett intresse av
            att lägga fram en energipolitik som skulle omöjliggöra eller försvåra
            för svensk basindustri är faktiskt fullständigt befängt.
          </note>
          <note>
            Jag är övertygad om att svensk basindustri vill komma ur det
            starka beroendet av kärnkraften. En del vill göra det längre fram
            i tiden. Jag tror att det är klokt att göra det under lång tid,
            att successivt ställa om energisystemen så att basindustrin inte
            hamnar i stora problem när moderaterna, på kort sikt och under
            en kort period, skall avveckla kärnkraften - visserligen några
            år längre fram. Det är ju också därför, Elizabeth Nyström, som
            energi- och elpriserna inte har stigit ute på marknaden. Det beror
            på att den energiuppgörelse som vi har träffat är väldigt ansvarsfull.
          </note>
          <note>
            Den har inte lett till ökade priser utan snarare till fallande
            priser.
          </note>
          <note type="speaker">
            Anf. 124 ELIZABETH NYSTRÖM (m) replik:
          </note>
          <note>
            Fru talman! Näringsministern! Jag lever också nära en elintensiv
            basindustri. Många av de mindre, elintensiva basindustrierna övervintrar
            bara för närvarande. De kommer inte att överleva om energiskatterna
            fortsätter att vara så här höga. Därför vill jag fråga:
          </note>
          <note>
            Kommer man att sänka energiskatten för basindustrin så att den
            kan få konkurrenskraftiga och klara spelregler i framtiden?
          </note>
          <note type="speaker">
            Anf. 125 Näringsminister ANDERS SUNDSTRÖM (s) replik:
          </note>
          <note>
            Fru talman! Nu byter vi argument. Låt mig börja med det första.
            Vad har beslutet att inleda en klok, ansvarsfull och långsiktig
            omställning av energisystemet fått för effekt på marknaden? Hittills
            har effekten på marknaden varit fallande priser på el.
          </note>
          <note>
            Sedan går vi över till skatterna. När det gäller dessa har energiskatterna
            framför allt använts för att sanera statsfinanserna och öka satsningarna
            på utbildning. Det är hushållen som har betalat dem till den allra
            största delen, basindustrin endast till en väldigt liten del.
            I den del där vi fortfarande har kvar produktionsskatter är vår
            avsikt att successivt fasa ut även dessa ur systemet för att stärka
            konkurrenskraften för svensk basindustri. Men det skall vi göra
            i den takt som vi har råd att genomföra en sådan förändring.
          </note>
          <note>
            Jag vill försäkra att den energipolitik som jag driver och står
            bakom inte kommer att leda till konkurrensnackdelar för den svenska
            basindustrin i förhållande till andra basindustrier i Europa.
          </note>
          <note type="speaker">
            Anf. 126 STEN ANDERSSON (m) replik:
          </note>
          <note>
            Fru talman! Statsrådet pratade om rekord. Regeringen Bildt satsade
            99 miljoner på vägar och järnvägar. Anders Sundströms parti klippte
            då till med dubbelt så mycket. Det hade man glömt när det blev
            val
          </note>
          <note>
            1994. Det var ett rekord, men i överbud.
          </note>
          <note>
            Jag vill också ställa en fråga till Anders Sundström om kärnkraftsavvecklingen.
            Varför är det så noga att man följer folkets uppfattning när det
            gäller
          </note>
          <note>
            EMU när man struntar i den kompakta folkliga uppfattningen avseende
            kärnkraftsavvecklingen?
          </note>
          <note type="speaker">
            Anf. 127 Näringsminister ANDERS SUNDSTRÖM (s) replik:
          </note>
          <note>
            Fru talman! Det är riktigt att vi inte har haft råd med samma
            publikknipande satsningar i offentlig sektor som ni hade under
            perioden 1991-1994. Vi har nämligen betalat det ni utlovade under
            1991-1994.
          </note>
          <note>
            Det är de väg- och järnvägsinvesteringar som ni åkte runt med
            i valrörelsen som vi nu håller på och betalar av, Sten Andersson.
            Det är klart att det inte är lika roligt, men det är lika nödvändigt,
            kanske t.o.m. litet mer nödvändigt.
          </note>
          <note>
            När det gäller folkopinionen finns det en mycket stor majoritet
            av svenska folket som vill avveckla kärnkraften. I riksdagen vill
            alla partier avveckla kärnkraften. Nu finns det också i folkopinionen
            en majoritet som vill att avvecklingen skall ta längre tid än
            till år 2010, nämligen just den tid som ingår i energiöverenskommelsen.
            I en mängd opinionsmätningar ställs frågan om kärnkraften skall
            vara avvecklad till år 2010, och en majoritet säger nej. Här i
            riksdagen är det faktiskt hela kammaren med undantag av
          </note>
          <note>
            Miljöpartiet som inte vill avveckla till år 2010.
          </note>
          <note type="speaker">
            Anf. 128 STEN ANDERSSON (m) replik:
          </note>
          <note>
            Fru talman! Det var alltså Sundströms parti som i opposition
            klippte till med nästan 100 % utöver vad regeringen Bildt föreslagit
            avseende satsningarna på infrastruktur. Den dagen man vann valet
            glömde man den satsningen.
          </note>
          <note>
            När det gäller kärnkraften är det ju tidpunkten för när vi skall
            inleda avvecklingen som vi pratar om, och det finns definitivt
            ingen folkmajoritet bakom den här tidpunkten.
          </note>
          <note>
            Jag noterar dock att statsrådet i dag har löst en fråga som har
            föresvävat mänskligheten i många tusen år. Han vet nämligen antalet
            kilometer till himmelriket, enligt ett tidigare inlägg. Då har
            han gåvor som vi andra dessvärre inte har.
          </note>
          <note type="speaker">
            Anf. 129 Näringsminister ANDERS SUNDSTRÖM (s) replik:
          </note>
          <note>
            Fru talman! Jag tror inte att jag vet avståndet dit.
          </note>
          <note>
            Däremot vet jag att 240 miljarder kronor räcker väldigt långt.
            Om man hamnar i himmelriket för att ha åstadkommit detta eller
            om man hamnar på något helt annat ställe kan vi tvista om. Det
            är inte säkert att det är himmelriket som blir belöningen för
            en sådan insats.
          </note>
          <note>
            Jag vill gärna komma tillbaka till kärnkraften. Det finns en
            mycket stor opinion, både i Sveriges riksdag och bland svenska
            folket, för att kärnkraften skall avvecklas. Det visar också alla
            dessa opinionsmätningar. Det som är intressant är att den överenskommelse
            vi gjorde med linje 3-partierna innebär att Sveriges riksdag nu
            har en mycket stor majoritet som vill att omställningen skall
            ta ordentlig tid och göras på ett ansvarsfullt sätt. Det är någonting
            som vi har medverkat till och som inte moderaterna har medverkat
            till.
          </note>
          <note type="speaker">
            Anf. 130 ULLA LÖFGREN (m) replik:
          </note>
          <note>
            Fru talman! I sitt anförande nyligen sade näringsministern: Nu
            kan vi föra en politik som gör att hela Sverige växer. Underförstått:
            Det har regeringen inte gjort hittills. Och det har vi ju sett.
            Regeringens energipolitik med bidrag till investeringar för att
            elda upp skogsråvara hotar jobben inom spånskiveindustrin, exempelvis
            i Storuman i mitt hemlän. Anser näringsministern att det är acceptabelt
            för en regering som vill se hela Sverige växa att jobben försvinner
            i inlandet?
          </note>
          <note type="speaker">
            Anf. 131 Näringsminister ANDERS SUNDSTRÖM (s):
          </note>
          <note>
            Fru talman! En av de frågor som har varit väldigt viktiga för
            mig personligen är att snabbt åstadkomma ordning på statsfinanserna.
            Jag vet nämligen att med krympande utrymme i statsbudgeten, med
            mindre statsbudget i förhållande till den övriga ekonomin, minskar
            möjligheterna att klara Norrlands inland. Det är säkert därför
            som jag och Per-Ola Eriksson, till skillnad från Ulla Löfgren,
            hemifrån våra Norrlandslän har kämpat oss igenom de här tre åren.
            Vi vet nämligen att så fort vi får fast mark under fötterna, så
            fort vi hamnar i en situation där det finns resurser, har vi större
            chans att klara Norrlands inland. Det är just därför vi har problem
            i Norrlands inland: därför att fördelningspolitiken har fått minskat
            utrymme som ett resultat av att underskottet knuffat undan fördelningspolitiken.
            Den skall vi nu, undan för undan, försöka lyfta tillbaka i den
            takt som statsfinanserna förbättras.
          </note>
          <note type="speaker">
            Anf. 132 ULLA LÖFGREN (m) replik:
          </note>
          <note>
            Fru talman! Näringsministern pratade om fördelningspolitik, och
            jag pratade om konkurrens på lika villkor. Med regeringens intervenering
            i konkurrensen, genom bidrag för investering i exempelvis fastbränsleanläggningar,
            höjer man priset på skogsavfall.
          </note>
          <note>
            Med höjda priser på skogsavfall kommer säkert transportkostnaderna
            att få större betydelse. Det kan vi se.
          </note>
          <note>
            Regeringen har också aviserat höjda priser på diesel, höjda dieselskatter.
            Oroar det inte näringsministern att den här politiken gynnar centralisering
            och förstärker de regionala obalanserna?
          </note>
          <note type="speaker">
            Anf. 133 Näringsminister ANDERS SUNDSTRÖM (s) replik:
          </note>
          <note>
            Fru talman! Jag har litet svårt att följa Ulla Löfgrens resonemang.
            Att ett ökat värde på de tillgångar som finns i Norrlands inland
            leder till en utarmning av
          </note>
          <note>
            Norrlands inland och en tillväxt av centrum begriper inte jag,
            Ulla Löfgren. Jag vill nog gärna få det förklarat en gång till.
          </note>
          <note type="speaker">
            Anf. 134 ROY OTTOSSON (mp) replik:
          </note>
          <note>
            Herr talman! Det kan vara svårt att utveckla tillräcklig pedagogisk
            styrka för att förmedla det man står för som parti. Jag noterar
            att arbetsmarknadsministern insett att Miljöpartiet driver frågan
            om sänkt arbetstid. Han tror då att det räcker för att vi skall
            lösa arbetslöshetsproblemen enligt Miljöpartiets recept.
          </note>
          <note>
            Men det gör det inte, enligt Miljöpartiets recept.
          </note>
          <note>
            Den andra delen av det konceptet är att man också sänker beskattningen
            av arbete. Vi har alltså netto en skattesänkning på närmare 20
            miljarder. Det kommer också till uttryck som sänkt skattetryck.
            Det är den kombinationen som är intressant att diskutera. Om man
            bara sänker arbetstiden vete katten hur det går.
          </note>
          <note>
            Då blir det dyrare för företagen. Men om man sänker skatten samtidigt
            kan man hitta andra kombinationer som är intressanta. Det är det
            vi borde diskutera.
          </note>
          <note type="speaker">
            Anf. 135 Näringsminister ANDERS SUNDSTRÖM (s) replik:
          </note>
          <note>
            Herr talman! När vi går in i nästa mandatperiod och har ett förbättrat
            statsfinansiellt läge är det mitt partis bedömning, med de tillväxttal
            vi nu kan se, att det kommer att finnas ett utrymme för lägre
            skatter.
          </note>
          <note>
            Att de sänkta skatterna i första hand måste läggas ut på arbete
            och ha en korrekt fördelningsprofil, så att det också ges till
            dem som bäst behöver, är för oss rätt självklart. Där tror jag
            nog att vi och Miljöpartiet kan finna varandra i ett samtal.
          </note>
          <note>
            Däremot vill jag nog säga att jag har litet svårt att se möjligheten
            att korta arbetstiderna rätt över utan att det genomförs i ett
            samtal mellan arbetsmarknadens parter. Jag menar nämligen att
            det är en del av löneutrymmet som huvudsakligen skall tas ut i
            förhandlingar mellan arbetsmarknadens parter, inte genom politiska
            beslut i riksdagen.
          </note>
          <note type="speaker">
            Anf. 136 ROY OTTOSSON (mp) replik:
          </note>
          <note>
            Herr talman! Näringsministern har alldeles rätt.
          </note>
          <note>
            Självklart handlar det också om att ta i anspråk löneutrymme
            för att klara en så pass radikal politik som vi vill föra. Det
            kräver ett samtal med arbetsmarknadens parter. Det gör naturligtvis
            att man måste ha ett bra paket som man kan komma överens om. Då
            räcker det inte med bara arbetstidsförkortningen, man måste också
            gå in på beskattning av arbete.
          </note>
          <note>
            Min fråga är: Kan socialdemokraterna tänka sig att i samtal med
            arbetsmarknadens parter sänka skatten på arbete i kombination
            med arbetstidsförkortning för att på det sättet få någon typ av
            samhällskontrakt där man verkligen kan ta ned massarbetslösheten?
            Vi kan inte förvänta oss att tillväxten blir så enormt stor att
            den löser problemet inom överskådlig framtid.
          </note>
          <note type="speaker">
            Anf. 137 Näringsminister ANDERS SUNDSTRÖM (s) replik:
          </note>
          <note>
            Herr talman! Återigen vill jag litet grand redovisa hur jag upplever
            stämningen på arbetsmarknaden. Där är det så att anställda med
            de lägsta lönerna och sämsta anställningsvillkoren är de grupper
            på arbetsmarknaden som visar minsta intresset att inom löneutrymmet
            också betala en kortare arbetstid. De lever redan under så små
            förhållanden att de ser det svårt att klara det inom givna löneutrymmen.
          </note>
          <note>
            Jag vill säga till Roy Ottosson att frågan om kortare arbetstid,
            som i grunden är en fråga om välfärd, en möjlighet för oss att
            ta ut en del av levnadsstandarden i mindre arbete - som i sig
            är en mycket sympatisk ståndpunkt - ändå måste drivas på ett sådant
            sätt att det inte bara blir ett resultat som leder till att fler
            av dem som har råd kortar sin arbetstid och därmed ökar klyftorna.
            Därför menar jag att det vore väldigt olyckligt om man i riksdagen
            tvingar fram kortare arbetstider för dem som inte har råd. Då
            tvingas de jobba svart eller grått eller dubbelt på något sätt.
            En sådan utveckling vill inte jag se.
          </note>
          <note type="speaker">
            Anf. 138 HANS ANDERSSON (v) replik:
          </note>
          <note>
            Herr talman! Det finns ingen anledning att känna glädje över
            sysselsättningssituationen i Sverige i dag.
          </note>
          <note>
            Jag tror att Anders Sundström mycket väl känner till den hårda
            kritik som vi från Vänstern har riktat både mot sysselsättningspolitiken
            och arbetsmarknadspolitiken. Men jag vill ändå vara mer optimistisk
            i dag.
          </note>
          <note>
            Jag lade fram en skiss till ett program i åtta punkter.
          </note>
          <note>
            Vi kan inte diskutera allt nu, men några saker.
          </note>
          <note>
            En del av arbetsmarknadspolitiken menar jag borde omvandlas till
            en regional tillväxtpolitik. Det kanske finns utrymme för det
            redan i vår, när näringsministern grubblar på den regionalpolitiska
            propositionen. Jag skulle gärna vilja höra reaktionen på den här
            idén.
          </note>
          <note>
            Det har talats mycket om LO:s skrift Arbetsmarknadspolitik för
            ökad sysselsättning. Moderater, kristdemokrater och folkpartister
            har gjort det. Om den skulle tillgodoses skulle jag vilja säga
            att 95 % av
          </note>
          <note>
            Vänsterpartiets arbetsmarknadspolitik tillgodoses. Det skall
            i så fall bli en skojig seans i arbetsmarknadsutskottet. Men jag
            vill höra om även regeringen anser sig vara överens med LO om
            dess sysselsättningsrapport, som Margareta Winberg sade i ett
            pressmeddelande häromdagen.
          </note>
          <note type="speaker">
            Anf. 139 Näringsminister ANDERS SUNDSTRÖM (s) replik:
          </note>
          <note>
            Herr talman! Först skall jag beträffande utbildningsfrågan säga
            till Hans Andersson att jag tycker att han gör en väldigt snäv
            definition av vad vi har gjort inom arbetsmarknadspolitiken. Det
            är sant att vi kommer att få i storleksordningen 50 000 personer
            i olika typer av arbetsmarknadsutbildningar, inklusive
          </note>
          <note>
            IT-utbildningar. Men till det skall faktiskt läggas att vi lyfte
            i storleksordningen 5 miljarder kronor från arbetsmarknadspolitiken
            för att finansiera väldigt mycket av utbildningssatsningen i den
            kommunala skolan.
          </note>
          <note>
            Väger man ihop detta ser man att vi trots allt finansierar i
            storleksordningen 100 000-120 000 utbildningsplatser via arbetsmarknadspolitiken,
            varav drygt hälften ligger i utbildningssystemet och 50 000 i
            den traditionella arbetsmarknadspolitiken. Det är faktiskt den
            största satsningen på arbetsmarknadsutbildning någonsin i Sveriges
            historia. Det är ingen liten satsning. Det tycker jag på något
            sätt glöms bort.
          </note>
          <note type="speaker">
            Anf. 140 HANS ANDERSSON (v) replik:
          </note>
          <note>
            Herr talman! Mina frågor kvarstår. Låt mig bara göra en kommentar.
            Kunskapslyftet är utmärkt. Det är utmärkt att många får plats
            i det reguljära systemet, men man skar för hårt i den arbetsmarknadspolitiska
            utbildningen. Det blev ju också rena chockverkan, t.ex. för Amugruppen,
            som hade gått i konkurs om inte riksdagen hade tagit ett initiativ.
          </note>
          <note>
            Ytterligare en fråga, även om det kan vara svårt att besvara
            den på den korta tiden. Vi har drivit frågan om framtidsfonder.
            Använd företagsvinstmedel till kompetensutveckling, till åtgärder
            som höjer produktiviteten men gynnar löntagarna, så att de känner
            större trygghet och har en bättre chans på arbetsmarknaden även
            i framtiden. Då blir vinsterna också mer acceptabla för löntagarna
            och vi får en sund lönebildning. Kom med initiativ! Det behövs
            både lagstiftning och en kombination med parterna om vi skall
            ta oss fram i den frågan.
          </note>
          <note type="speaker">
            Anf. 141 Näringsminister ANDERS SUNDSTRÖM (s) replik:
          </note>
          <note>
            Herr talman! Jag skall försöka att kort besvara de frågor jag
            fick av Hans Andersson.
          </note>
          <note>
            Först och främst var det en fråga om den regionala tillväxtpolitiken.
            Den bör naturligtvis knytas ihop med arbetsmarknadspolitiken.
            Det gör vi också ett försök med i Skåne. Jag ser det som ett första
            steg mot en mer sammanhållen regional näringspolitik.
          </note>
          <note>
            Den andra frågan gällde LO:s synpunkter på arbetsmarknadsutbildning.
            Ja, jag delar uppfattningen att det i den konjunkturfas vi är
            i nu, i det bättre läget, med en större framtidstro, faktiskt
            finns anledning att öka arbetsmarknadsutbildningen. Nu finns det
            en efterfrågan på jobb. Det är därför som LO vill se mer av den
            typen av åtgärder. Det är också därför som regeringen anslår mer
            pengar till den typen av åtgärder.
          </note>
          <note>
            Den tredje frågan, om nya regleringar av näringslivet, är jag
            däremot väldigt tveksam till. Jag tror inte att vi skall jobba
            med den typen av åtgärder, utan vi skall framför allt genom regelverket
            förbättra strukturen för det svenska näringslivet om vi skall
            få det att växa i vårt land.
          </note>
          <note type="speaker">
            Anf. 142 INGVAR ERIKSSON (m) replik:
          </note>
          <note>
            Herr talman! Näringsministern har i sitt anförande gjort ett
            stort nummer av regeringens sysselsättningspolitik. Men han övertygar
            inte.
          </note>
          <note>
            Jag har en allvarlig fråga till näringsministern.
          </note>
          <note>
            Nyligen lades fram en rad förslag i utredningen om en expanderande
            livsmedelssektor i Sverige. Utredningen leds av landshövding Gunnar
            Björk, och där redovisas en aktuell bild av den svenska livsmedelssektorns
            konkurrensförutsättningar gentemot inte minst andra EU-länder.
            Nu råder ovisshet om huruvida utredningen skall gå ut på remiss
            eller inte. Det är helt uppenbart att den till svensk nackdel
            rådande konkurrenssnedvridningen hotar sysselsättningen för många
            och stoppar den expansion som vore möjlig. Näringsministern är
            närmast ansvarig inom regeringen för den fortsatta hanteringen
            av utredningen. Vad kommer att ske, näringsminister Sundström?
          </note>
          <note type="speaker">
            Anf. 143 Näringsminister ANDERS SUNDSTRÖM (s) replik:
          </note>
          <note>
            Herr talman! Ingvar Eriksson har tagit upp en för mig viktig
            näring i Sverige. Det är en av de största näringarna vi har.
          </note>
          <note>
            Björk har gjort en ordentlig belysning av hur det ser ut med
            primärproduktionen och livsmedelsindustrin i Sverige. Dessa är
            viktiga i ett regionalt perspektiv.
          </note>
          <note>
            Det material som Björk har presenterat skall skickas ut på remiss.
            Vi får då synpunkter från alla dem som jobbar inom näringen. Jag
            tror att det är viktigt för att få fram ett bra beslutsunderlag.
            Jag är stolt över att vi har gjort en ordentlig belysning av en
            sådan viktig näring.
          </note>
          <note>
            Men jag vill samtidigt säga att detta inte utesluter att det
            också finns möjlighet för oss att i den regionalpolitiska propositionen
            som kommer under våren ha med förslag som gäller just hur den
            svenska livsmedelsindustrin skall stärkas. Livsmedelsindustrin
            i
          </note>
          <note>
            Sverige passar bra i tankarna om att bygga det ekologiskt uthålligt
            starka samhället. Det skall göras till en exportframgång för Sverige.
          </note>
          <note type="speaker">
            Anf. 144 INGVAR ERIKSSON (m) replik:
          </note>
          <note>
            Herr talman! Det gläder mig att statsrådet i dag ger ett klart
            besked om att utredningen skall skickas ut på remiss och att det
            i en nära framtid, i samband med den regionalpolitiska propositionen,
            går bra att lägga fram förslag.
          </note>
          <note>
            Jag hoppas att näringsministern tar utredningens intentioner
            på allvar, där man bl.a. klarlagt de stora konkurrenssnedvridningar
            som faktiskt finns och som i praktiken hotar expansion och sysselsättning.
          </note>
          <note>
            Det är alldeles uppenbart att näringen i stora delar av vårt
            land har stor betydelse för sysselsättningen. I
          </note>
          <note>
            södra Sverige är 30-40 % av de sysselsatta på något sätt beroende
            av näringen. Vi känner till problemen i
          </note>
          <note>
            Norrland, där man är beroende av näringen för att få en levande
            landsbygd. Vi hoppas verkligen att detta kommer att leda till
            positiva förslag från regeringen.
          </note>
          <note type="speaker">
            Anf. 145 Näringsminister ANDERS SUNDSTRÖM (s) replik:
          </note>
          <note>
            Herr talman! Det är sällan vi och Moderaterna förenas i synen
            på att det behövs någon form av branschpolitik, dvs. insatser
            för att stärka olika branscher.
          </note>
          <note>
            Det brukar i regel vara tabu hos Moderaterna. Men just inom detta
            område gillar Moderaterna detta. Det är bra. Jag hoppas att det
            kan smitta av sig till någon annan bransch - utom försvarsindustrin.
          </note>
          <note type="speaker">
            Anf. 146 OLLE LINDSTRÖM (m) replik:
          </note>
          <note>
            Herr talman! Anders Sundströms lycksalighet över regeringens
            sysselsättningspolitik delas inte av så många ute i landet, allra
            helst i den glesbygd jag representerar. Anders Sundström och jag
            kommer från
          </note>
          <note>
            Norrbotten. Där finns en stor arbetslöshet - även med våra mått
            mätt. Utflyttningen från Norrbotten är stor.
          </note>
          <note>
            Det gäller visserligen för många delar av landet. Men i Norrbotten
            har det varit nära 6 000 på tre år, och mängden har ökat år för
            år sedan 1995.
          </note>
          <note>
            Många företag har problem. Det sägs bero på skatter av olika
            slag, avstånden i glesbygden och energiskatterna.
          </note>
          <note>
            Hur avser Anders Sundström att försöka få balans i den båt som
            en del av oss säger har kantrat?
          </note>
          <note type="speaker">
            Anf. 147 Näringsminister ANDERS SUNDSTRÖM (s) replik:
          </note>
          <note>
            Herr talman! Det är en stor fråga att på en minut tala om hur
            en regional näringspolitik skall se ut. Jag skall begränsa mig
            till att säga att det handlar om att ha en hel politik. Jag tycker
            att Moderaterna står för en politik som bara omfattar en del.
          </note>
          <note>
            Moderaterna pratar mycket om skattesänkningar.
          </note>
          <note>
            När Olle Lindström beskriver problemen i Norrbotten handlar det
            naturligtvis om de påfrestningar som har lagts på norrbottningarna
            i form av skatter för att finansiera underskottet. Men det handlar
            också om minskade intäkter för kommuner och landsting. Det handlar
            om minskade inkomster i a-kassesystem, sjukförsäkringssystem och
            pensioner - och därmed försämrad köpkraft.
          </note>
          <note>
            Jag tror, Olle Lindström, att lösningen på Norrbottens problem,
            liksom lösningen på Sveriges problem, är en hel politik - inte
            en del politik.
          </note>
          <note type="speaker">
            Anf. 148 OLLE LINDSTRÖM (m) replik:
          </note>
          <note>
            Herr talman! Det är riktigt att det är fråga om en hel politik.
            Men det är inte enbart moderater som talar om skattesänkning.
            Det finns ett företag som sedan
          </note>
          <note>
            1981 har jobbat med uppdrag för kommuner, länsstyrelser och organisationer
            i Norrbottens inland som nyss har lagt fram en rapport, Näringsakt.
            Jag vet inte om Anders Sundström har tagit del av den. Där visar
            man på och talar om varför utvecklingen för företag i
          </note>
          <note>
            Norrlands inland har kommit att bli så negativ. Man pekar också
            på ett antal punkter, men jag kan inte gå in på dem nu.
          </note>
          <note>
            Anders Sundström talar nu om att åka ut i landet och fråga människorna,
            företagen och organisationer.
          </note>
          <note>
            Jag rekommenderar Anders Sundström att göra så, och kanske kan
            det bli en förändring på den situation som nu har uppstått.
          </note>
          <note type="speaker">
            Anf. 149 Näringsminister ANDERS SUNDSTRÖM (s) replik:
          </note>
          <note>
            Herr talman! Jag rör mig också ute i landet. Om man anser att
            Norrlands inlands problem beror på de höga skatterna, har man
            inte lämnat Bodens centralort många gånger.
          </note>
          <note>
            I Boden finns det problem. Men det sammanhänger med den offentliga
            sektorn. Hur stor försvarskostym skall vi ha? Hur stor sjukvårdskostym
            skall vi ha?
          </note>
          <note>
            Dvs. hur stora skatter skall vi ha för att betala ett välfärdssystem
            och ett försvarssystem? Det är det som bestämmer möjligheterna
            för Olle Lindströms egen hemkommun.
          </note>
          <note>
            Det är inte skatterna som är problemet för Norrlands inland.
            Problemet är att välfärdssektorn inte räcker till. Köpkraften
            är för liten. De arbetslösa är för många. Sjukhemmet har för få
            anställda. Daghemmet har för få anställda. Det är det som är problemet.
          </note>
          <note>
            Det är definitivt inte ett system med minskad kommunal verksamhet,
            ett helt nytt skatteutjämningssystem som slår stenhårt mot Norrlands
            inland och som Olle Lindström vill införa, som löser problemet.
          </note>
          <note type="speaker">
            Anf. 150 BERTIL PERSSON (m):
          </note>
          <note>
            Herr talman! Jag tror att man skall närma sig sysselsättningsproblematiken
            med betydande ödmjukhet.
          </note>
          <note>
            Jag är bekymrad över framför allt den relativt låga spetskompetensen
            i vårt land. Jobben är beroende av tillväxten. Det är framför
            allt produktionen inom industrin och servicesektorn som kommer
            att bära upp landet framöver. Den offentliga sektorn utgör förvisso
            riktiga jobb, men de beror av skatteintäkterna och därmed av utvecklingen
            av bruttonationalprodukten.
          </note>
          <note>
            Hur ser då det svenska näringslivet ut? En alldeles för stor
            del av den svenska produktionsapparaten bygger på uppfinningar
            som gjordes vid förra sekelskiftet. Det är saker som alla andra
            kan göra lika bra.
          </note>
          <note>
            Därför måste Sverige konkurrera med låga priser och därmed låga
            löner. Förr gick det bra eftersom vi kunde konkurrensdevalvera
            gång på gång. Men det kan vi inte göra sedan vi gick med i EU.
          </note>
          <note>
            Vi har inga medelstora företag med stor tillväxtpotential. Vi
            har storföretag och småföretag. Ser vi på basindustrierna är det
            så att skogen huvudsakligen bara kokas till massa eller sågas
            till bräder, och malmen smälts. Förädlingen överlämnar vi till
            andra länder. Kompetensinnehållet är för lågt, och förädlingsgraden
            är för låg i många svenska produkter. Ser man på huvuddelen av
            den svenska industrin kan man konstatera att det är de gamla uppfinningarnas
            branscher. Varv, teko, skrivmaskiner och skor har redan fallit.
            Kvar har vi sådant som kullager, kylskåp, dammsugare, telefoner
            och bilar.
          </note>
          <note>
            När det gäller ny teknik måste man konstatera att exempelvis
            Saab får lägga ned civilflygplanstillverkningen. Ingen har beställt
            några JAS Gripen, sannolikt beroende på att de inte kan vrida
            jetstrålen som konkurrenterna kommer att kunna göra. ABB har inte
            lyckats sälja ett enda X 2000 utanför Sverige. Ericsson fick ge
            upp försöken att bygga bredbandsväxlar.
          </note>
          <note>
            Man fick hänvisa kunder från 16 länder till ett italienskt företag.
            Ser vi på bilunderleverantörer är det ett jätteproblem att man
            har för låg kompetens och mest bara gör plåt- och plastbitar.
            Läkemedelsindustrin har stora svårigheter att få tag på den kompetens
            man behöver för sina forskningsavdelningar.
          </note>
          <note>
            Det här är naturligtvis riktigt bekymmersamt om man sedan konstaterar
            att vi har en kris i Sydostasien och att Japan nu avreglerar sin
            finansmarknad. I april skall banker och finanshus ha 8 % eget
            kapital. Hittills har japanska banker litat på att staten finns
            där som räddare. De har litat på låntagarna och inte förstått
            att man inte alltid kan göra det. De har gott om dåliga lån, och
            snart, närmare bestämt i april, kommer de att få välja på att
            antingen gå i konkurs och betala med a-aktier för statligt stöd
            eller att ta hem de klena lånen och därmed spä på den asiatiska
            krisen. Eller också stängs de med automatik. Det blir tufft för
            svensk industri att konkurrera med Sydostasien. Priserna kommer
            att rasa, och vi får en svår asiatisk konkurrens och en ordentlig
            risk för protektionism här hemma.
          </note>
          <note>
            Svensk industri borde i stället sälja nya produkter till en häpnande
            värld för om inte hutlösa så i alla fall rejäla priser. Då hade
            vi haft möjlighet till den välfärd som vi så gärna vill ha. Men
            det kräver ett kunskapslyft, ett kunskapslyft som handlar om spetsteknologi
            i viktiga nischer. Det gäller att satsa på långa utbildningar,
            det gäller att satsa på forskning. Det går inte att klämma åt
            forskningsstiftelserna och att skära ned på doktorandutbildningarna.
            Här handlar det om ett behov av en elitsatsning på samma sätt
            som i idrotten, där det varken finns plats för rättvisa eller
            fördelning.
          </note>
          <note>
            Kom ihåg att i Sverige är det på det viset att av dem som är
            födda 1950 har 15 % en lång utbildning bakom sig. Av dem som är
            födda 1968 är det bara
          </note>
          <note>
            7 %. Av alla människor med en lång akademisk utbildning bakom
            sig är 37 % födda under åren 1943-
          </note>
          <note>
            1952, under en tioårsperiod. De går snart i pension.
          </note>
          <note>
            Vi står inför en katastrofal situation när det gäller spetskompetens
            i det här landet. Jag tror inte att vi har råd att inte satsa
            på spetskompetensen. Den satsningen måste vi göra. Dessvärre kommer
            vi att få ränta på de här resultaten i ett tiotal år innan utfallet
            kommer.
          </note>
          <note>
            Men det är nödvändigt, herr talman.
          </note>
          <note type="speaker">
            Anf. 151 HANS ANDERSSON (v) replik:
          </note>
          <note>
            Herr talman! Det fanns delar i vad Bertil Persson sade som jag
            tyckte var mycket bra. Jag hade inte så mycket tid att ägna mig
            åt det här, jag nämnde det bara när jag pratade om branschstruktur
            och behov av förnyelse. Jag delar mycket av det som Bertil Persson
            sade. Min erfarenhet från industrin visar, tycker jag, att det
            är riktigt.
          </note>
          <note>
            Men det räcker inte bara med spetsteknologi. Det gäller inte
            bara att ha spetsar i företagen. Vi måste höja hela löntagarkollektivet
            för att vara delaktiga i att utveckla produkter och att stå för
            en avancerad produktion. Om vi nu kokar för mycket massa - det
            tycker jag också - och exporterar oförädlat, vem är det som har
            bestämt att det skall vara så? Varför är vi som tränation så dåliga
            på att göra möbler?
          </note>
          <note>
            Jag håller med - höj förädlingsgraden. Men då behöver vi skärpa
            politiken för de regionala högskolorna, då behöver vi få mer demokratiskt
            långsiktigt inflytande. Varför skall då ett litet antal ägarrepresentanter
            sitta i stort sett i alla bolagsstyrelser och bestämma att det
            skall vara just precis så enkelt som
          </note>
          <note>
            Bertil Persson nu beskrev, att man devalverar sig fram, utnyttjar
            konjunkturerna och inte förnyar på lång sikt? Vad är Bertil Perssons
            recept?
          </note>
          <note type="speaker">
            Anf. 152 BERTIL PERSSON (m) replik:
          </note>
          <note>
            Herr talman! Det givna receptet är att man inte skär ned på de
            strategiska forskningsstiftelserna, att man inte skär ned på möjligheterna
            att skaffa sig en doktorandutbildning, att man ger möjlighet till
            fler människor att gå de långa utbildningarna. I Sverige är det
            något över 12 % som tas in på de långa akademiska utbildningarna.
            Vi lurar oss litet grand genom att vi kallar utbildningar för
            akademiska som utomlands inte är det. Kommer man utomlands är
            det i USA,
          </note>
          <note>
            Japan och Kanada mer än dubbelt så många som tas in, och det
            är väsentligt fler i EU-länder som Holland,
          </note>
          <note>
            England och Danmark än vad det är i Sverige.
          </note>
          <note>
            Den här situationen kan naturligtvis inte fortsätta.
          </note>
          <note>
            Jag medger att man faktiskt har gjort försök att öka utbildningen.
            Men samtidigt är det också viktigt att hänga med i de branscher
            som håller på att expandera
          </note>
          <note>
            - gen- och bioteknik, datakommunikation, optik, solarteknik och
            ren mat.
          </note>
          <note type="speaker">
            Anf. 153 HANS ANDERSSON (v) replik:
          </note>
          <note>
            Herr talman! Ja, det är viktigt, inte minst inom miljösektorn,
            den kanske allra snabbast växande. Mer forskning och utveckling
            - svar ja! Men det är ju inte en fråga om stiftelser, det är en
            fråga om forskning och utveckling. Hur vi sedan organiserar det
            - Bertil
          </note>
          <note>
            Persson vill ha det i privata former, jag vill ha det i mer offentliga
            former av demokratiska skäl - är en annan sak.
          </note>
          <note>
            Jag är överens med Bertil Persson om den bild han ger. SCB har
            gett den, NUTEK har get den, många utredningar har gett den. Man
            kan inte nog understryka den långsiktiga kompetensutvecklingen
            vi behöver, både på spetssidan och på den breda löntagarsidan.
          </note>
          <note>
            Där saknar jag varje initiativ från Bertil Perssons sida.
          </note>
          <note>
            Om det nu verkligen var en välgrundad analys och kunskap Bertil
            Persson hade kan han komma igen och ansluta sig till våra förslag
            om att strukturellt omvandla näringslivet. Men det behövs mycket
            mer demokrati och mycket mer delad makt, inte bara ett fåtal kapitalistiska
            ägarrepresentanter i våra styrelser i så fall.
          </note>
          <note type="speaker">
            Anf. 154 BERTIL PERSSON (m) replik:
          </note>
          <note>
            Herr talman! Jag har pratat om de här frågorna i åtskilliga år
            i den här kammaren vid det här laget, och det jag tycker är viktigt
            är att man vågar satsa på spetsteknologin också. Man satsar väldigt
            mycket på att höja kunskaperna på de låga nivåerna, men alldeles
            för litet på spetsteknologin för att vara med i konkurrensen.
          </note>
          <note>
            Det här är en fråga där samhälle och näringsliv måste gå samman.
            Vi måste lära av både samhälle och näringsliv i den här utvecklingen.
            Här behövs det exempelvis industridoktorander. Det behövs adjungerade
            professorer i näringslivet och på högskolorna för att skapa den
            förståelse som gör att det levande bibliotek som ett universitet
            är blir tillgängligt för näringslivet. Här finns mycket att göra.
          </note>
          <note type="speaker">
            Anf. 155 PER-OLA ERIKSSON (c):
          </note>
          <note>
            Herr talman! Om exakt 709 dagar är vi framme vid sekelskiftet.
            Under nästa mandatperiod tar vi steget över till ett nytt sekel.
          </note>
          <note>
            Den politiska debatten inte minst här i riksdagen måste handla
            mer om framtiden än om 1990-talets ekonomiska krisår. Alltför
            ofta har den politiska debatten en tendens att handla om dåtiden,
            om det som varit, och mindre om framtidens problem och villkor.
          </note>
          <note>
            Vi måste fokusera intresset på dagordningen för nästa mandatperiod
            då Sverige efter krisen skall formas. Kort sagt: Det handlar om
            uppdrag 2000. Vi måste koncentrera oss på framtidsfrågorna, på
            företagandets villkor främst för de mindre och medelstora företagen,
            på åtgärden för att pressa tillbaka arbetslösheten, på att skapa
            det ekologiska lyftet och på människors rätt till arbete, service,
            skola, vård, omsorg och levande bygder runt om i vårt avlånga
            land.
          </note>
          <note>
            När nu den svenska ekonomin står starkare än någonsin tidigare
            under 1990-talet finns det faktiskt bättre förutsättningar att
            angripa de regionala problemen.
          </note>
          <note>
            Det finns annars en risk för att vi går mot ett alltmer tudelat
            Sverige. Landsbygd och tätorter i glesbygd riskerar att utarmas
            när andra delar drar nytta av den starkt förbättrade konjunkturen.
            Det är inte bra när arbetsmarknaden i vissa orter avvecklas medan
            den utvecklas i andra orter. Rätten till arbete och utveckling
            är lika stor varhelst i landet människor bor.
          </note>
          <note>
            Därför måste politiken medverka till regional utveckling och
            inte till det tudelade Sverige. Uppdrag 2000
          </note>
          <note>
            handlar om att skapa regional balans och regional rättvisa.
          </note>
          <note>
            Under flera decennier har Sverige faktiskt koncentrerats. Alltfler
            jobb och människor finns i dag i större städer och i storstadslänen,
            medan landsbygden och mindre orter har fått vidkännas både avfolkning
            och färre arbetstillfällen.
          </note>
          <note>
            Sedan 1975 har folkmängden i Stockholmsregionen ökat med inte
            mindre än 270 000 människor samtidigt som folkmängden i hela landet
            har ökat med ungefär 640 000 invånare. 42 % av den totala befolkningsökningen
            i landet har fallit på en region. Om man sedan jämför med den
            befolkningsökning som har skett i de två andra storstadslänen
            finner man att över 68 % av hela den svenska befolkningsökningen
            sedan 1975 har hamnat i tre län. Det är därför som man kan säga
            att Sverige har kantrat under de senaste decennierna.
          </note>
          <note>
            Våra möjligheter att bekämpa arbetslösheten och skapa utveckling
            och livskraft i Sverige är nu faktiskt större än på mycket länge
            när ekonomin är sanerad.
          </note>
          <note>
            Vi har låga räntor och låg inflation.
          </note>
          <note>
            Uppdrag 2000 inför nästa mandatperiod är att få ned arbetslösheten.
            Särskilt viktigt är det att man angriper arbetslöshetsproblemen
            i de områden som under lång tid, långt före krisåren under 90-talet,
            har haft svårigheter på arbetsmarknaden. Man måste skapa fler
            företag, företagare och livskraft och förhindra en ny flyttlasspolitik.
          </note>
          <note>
            Inom Centerpartiet slår vi vakt om det personliga ägandet, om
            utrymmet för privata initiativ, och vi arbetar för en omfattande
            företagsamhet. Vi hävdar det decentraliserade samhällets fördelar.
            Vi ser gärna att fler också gör detsamma.
          </note>
          <note>
            Vi från Centern såg tidigt hur en ensidig inriktning på storskalighet
            innebar stora nackdelar för både miljön och den sociala tryggheten.
            Till detta kan vi i dag lägga att stordriften inte heller är bra
            för den ekonomiska tillväxten och att den inte heller ger jobb
            åt arbetslösa.
          </note>
          <note>
            Herr talman! Vi har nu i Sverige, tack vare ett framgångsrikt
            och många gånger mödosamt men helt nödvändigt saneringsarbete,
            skaffat oss en ekonomisk situation som ger handlingsfrihet i politiken.
            Men det finns ett mörkt hot, och det är Asienkrisen som kastar
            mörka skuggor över oss. Det finns anledning att höja ett varningens
            finger för effekterna av Asienkrisen.
          </note>
          <note>
            Om Asienkrisen fördjupas och förlängs finns risken att den blir
            en broms för konjunkturuppgången och en annars förväntad god tillväxt
            i Sverige. Det skulle då främst drabba de arbetsmarknader som
            under en lång följd av år har haft problem och har haft svårt
            att hävda sig mot expansiva områden. Därför är det så viktigt
            att man formar en offensiv politik för regional rättvisa och utveckling.
          </note>
          <note>
            Jag läste i en morgontidning som ges ut i Stockholm att regeringen
            diskuterar särskilda arbetsmarknadspolitiska frizonsåtgärder i
            ett län i södra Sverige.
          </note>
          <note>
            Det skulle vi egentligen behöva ha i hela Sverige. Jag utgår
            från att regeringen tar tillfället i akt att också pröva flexiblare
            lösningar i andra delar av landet och inte enbart i ett län i
            södra Sverige.
          </note>
          <note>
            Avslutningsvis, herr talman, vill jag säga några ord om lönebildningen.
            Jag tycker att det finns anledning att uttala en eloge till de
            parter på arbetsmarknaden som under januari månad har medverkat
            till löneavtal på en samhällsekonomiskt vettigare nivå än tidigare.
            Det vittnar om en ansvarsfull lönebildning, och det leder förhoppningsvis
            också till efterföljd av övriga parter på arbetsmarknaden.
          </note>
          <note type="speaker">
            Anf. 156 CARL B HAMILTON (fp) replik:
          </note>
          <note>
            Herr talman! Uppdrag 2000 låter som en bok av
          </note>
          <note>
            Jan Guillou. Därför reagerade jag med en kobras hastighet och
            begärde replik.
          </note>
          <note>
            Per-Ola Eriksson säger att Sverige nu har en starkare ekonomi
            än någonsin tidigare. Det är en ekonomi där sysselsättningen har
            minskat med ungefär 30 000
          </note>
          <note>
            personer sedan Per-Ola Eriksson bytte sida. Blir ekonomin då
            ännu starkare när vi har en förlust på låt oss säga 60 000 jobb
            eller 90 000 jobb? Det är en väldigt pervers definition av styrka,
            att styrka är lika med minus i sysselsättningen. Det är mycket
            egenartat,
          </note>
          <note>
            Per-Ola Eriksson.
          </note>
          <note>
            Den här politiken som Per-Ola Eriksson tycker är så framgångsrik
            har enligt hans partiledare och honom lett till att landet har
            kantrat. Någonting som kantrar brukar sjunka ganska snart. Landet
            håller på att sjunka som ett resultat av Centerns och Socialdemokraternas
            ekonomiska politik. Nu har vi hört det från källan.
          </note>
          <note>
            Anders Sundström sade att hela Sverige växer.
          </note>
          <note>
            Det är uppenbart att Sundström och Eriksson är oense.
          </note>
          <note type="speaker">
            Anf. 157 PER-OLA ERIKSSON (c) replik:
          </note>
          <note>
            Herr talman! Jag måste säga att jag tycker att det är trist,
            Carl B Hamilton, att man inte vidgar perspektivet. Den utveckling
            som vi har haft i Sverige med en ökad befolkningstillväxt i storstadsområdena
            är ingenting som har tillkommit i går eller i förra veckan.
          </note>
          <note>
            Det är något som har pågått under flera decennier. Jag sade att
            Stockholmsregionen sedan 1975 fått 42 % av landets totala folkökning.
            Det är inte bra. Det är därför som vi talar om att vi måste få
            en bättre utveckling i hela landet. Nu har Sverige en ekonomisk
            styrka som vi tidigare inte har haft under 1990-talet. Vi har
            låg inflation, låga räntor och sanerade statsfinanser.
          </note>
          <note>
            En statssekreterare, som Carl B Hamilton har varit i
          </note>
          <note>
            Finansdepartementet, borde ju glädjas åt en sådan situation och
            icke hålla på med dessa tarvligheter i form av anklagelser hit
            och dit. Se framåt, Carl B
          </note>
          <note>
            Hamilton, och delta i att skapa och genomföra Uppdrag 2000.
          </note>
          <note type="speaker">
            Anf. 158 CARL B HAMILTON (fp) replik:
          </note>
          <note>
            Herr talman! Nu, Per-Ola Eriksson, har ni och
          </note>
          <note>
            Socialdemokraterna drivit en politik gemensamt. Det har Per-Ola
            Eriksson och hans partiledare ofta berömt sig av och fått beröm
            för av Göran Persson och hans kolleger. Nu när politiken har lett
            till att landet kantrar, då vill ni inte vara med längre utan
            hoppar av skeppet innan det sjunker. Jag kan förstå den reaktionen.
            Men ni kan inte rida på två hästar, eller sitta i två båtar, och
            driva olika linjer samtidigt. Var Per-Ola
          </note>
          <note>
            Eriksson medveten om att den här sysselsättningspolitiken och
            arbetslöshetspolitiken var ett medvetet val från Göran Perssons
            och regeringens sida, att låta arbetslösheten stå på tur medan
            andra problem först åtgärdades, så som Göran Persson har framställt
            det i en bekant TV-intervju? Var ni i Centerpartiet medvetna om
            den strategin?
          </note>
          <note type="speaker">
            Anf. 159 PER-OLA ERIKSSON (c) replik:
          </note>
          <note>
            Herr talman! Det finns ett spår av uppvaknande hos Carl B Hamilton
            som jag värdesätter, nämligen att han börjar intressera sig för
            regionalpolitik. Det har jag tidigare aldrig upplevt att Carl
            B Hamilton har intresserat sig för. Därför hälsar jag med tillfredsställelse
            om Carl B Hamilton nu också vill vara med och forma en slagkraftig
            regionalpolitik. Tids nog kommer Carl B Hamilton att få visa prov
            på detta.
          </note>
          <note>
            Som den ekonom Carl B Hamilton är vet han att om statsfinanserna
            inte är i ordning kommer man heller aldrig att klara av sysselsättningen.
            En stor del av sysselsättningsproblemen under 90-talet har funnits
            i den offentliga sektorn på grund av bl.a. besparingar.
          </note>
          <note>
            Det har självfallet gett utslag. Det har inte varit bra.
          </note>
          <note>
            Men nu finns förutsättningar för att ta igen förlorad terräng.
            Under en lång följd av år har Sverige haft problem med ekonomin.
            Nu står Sverige starkare för att möta 2000-talet under nästa mandatperiod.
            Välkommen, Carl B Hamilton.
          </note>
          <note type="speaker">
            Anf. 160 HANS ANDERSSON (v) replik:
          </note>
          <note>
            Herr talman! Det är mycket bra att Per-Ola Eriksson väcker det
            regionala perspektivet med utgångspunkt i de regionala obalanserna.
            Jag har två frågor som jag skulle vilja ställa. Den ena är: Hur
            tänkte ni under dessa år i fråga om saneringsarbetet och budgetpolitiken,
            eftersom det var så väl känt? NUTEK
          </note>
          <note>
            har lagt fram en serie rapporter där man väl har analyserat budgetens
            inkomst- och utgiftssida och dess regionala effekter. Och man
            har tittat på olika saneringsmetoder och deras regionala effekter.
            Vi har tagit upp detta i kammaren under tre års tid. Men jag kan
            inte säga att det har lämnat något spår när det gäller
          </note>
          <note>
            Centerns politik.
          </note>
          <note>
            Nu kommer en stormvind med interpellationsinitiativ, och det
            är mycket bra. Det är bara det att ni visste om detta - ni borde
            i alla fall ha vetat om detta.
          </note>
          <note>
            Hur tänkte ni? Varför hade ni inga regionala utvecklingsinitiativ
            under den perioden?
          </note>
          <note>
            Den andra frågan handlar just om förhållandet mellan den aktiva
            och den litet statiskt passiva regionalpolitiken. Jag återkommer
            i nästa replik till den frågan.
          </note>
          <note type="speaker">
            Anf. 161 PER-OLA ERIKSSON (c) replik:
          </note>
          <note>
            Herr talman! Hans Andersson har väl under senare tid varit upptagen
            med andra möten. Kanske har han därför inte hunnit läsa in sig
            på vad som har hänt.
          </note>
          <note>
            En av de viktigaste regionalpolitiska insatser som genomförts
            under de senaste åren och som kommer att få effekt också framöver
            är den kraftiga satsningen på de mindre och medelstora högskolorna.
            Från år 1997 och fram till år 2000 kommer 60 000 nya platser att
            tillföras högskoleområdet, inte minst vid de mindre och medelstora
            högskolorna. Forskning och högre utbildning är många gånger motorer
            i den regionala utvecklingen. Därom vittnar många mindre högskolor
            runt om i landet. Detta är en åtgärd. Lägre räntor och bättre
            villkor för småföretagen är andra åtgärder som medverkar till
            att den regionala problembilden förbättras. Satsningen på lägre
            arbetsgivaravgifter hör också dit. Det här är bara några exempel.
          </note>
          <note type="speaker">
            Anf. 162 HANS ANDERSSON (v) replik:
          </note>
          <note>
            Herr talman! Kampen för regionala högskolor och för forskning
            har varit en gemensam kamp för Centern och Vänsterpartiet, så
            där finns det inga missförstånd. Vad jag talar om är helhetseffekten.
            Den kan vi avläsa i statistiken. Ni har själva avläst den i era
            interpellationer.
          </note>
          <note>
            Den andra frågan gäller utveckling - aktivitet kontra passiva
            bidragssystem. Jag har både i utskottet och här i kammaren upplevt
            att Centern inte har tagit till vara möjligheten att komma ifrån
            det alltför passiva bidragsmottagandet vad gäller stödområdena.
            Ni i
          </note>
          <note>
            Centern har nästan alltid sagt nej till en växling från sådana
            åtgärder till aktiva utvecklingsinsatser. Ni hade inte ork att
            följa med på en förstärkning av landshövdingeuppdraget just för
            att stärka den regionala utvecklingskraften. Jag har alltså varit
            besviken men jag tror att ni lärde er läxan när ni såg statistiken
            från SCB, NUTEK och AMS. Därför hoppas jag att ni nästa gång är
            med på båten och vill satsa mera kraftfullt på en aktiv utvecklingspolitik
            för alla regioner.
          </note>
          <note type="speaker">
            Anf. 163 PER-OLA ERIKSSON (c) replik:
          </note>
          <note>
            Herr talman! Jag vet inte vad Hans Andersson syftar på när han
            talar om statistik från AMS och
          </note>
          <note>
            NUTEK.
          </note>
          <note>
            Vi har under många år intresserat oss och drivit en politik för
            en regional utveckling. Men en ekonomi som är i obalans, och så
            har det ju varit med statsfinanserna under hela 90-talet, sätter
            självklart sina spår i den regionala utvecklingen. Näringsministern
            var tidigare inne på det. Nu har vi förutsättningar att ge oss
            i kast med detta. Utifrån en styrkeposition kan vi nu angripa
            de regionala problemen.
          </note>
          <note>
            Det är riktigt att framtiden kommer att ställa nya krav på regionala
            åtgärdsinslag. Jag tror inte att det går att möta nästa mandatperiod
            och 2000-talet med den typ av tänkande som förekom på 60-talet,
            då man lockade företag med höga regionalpolitiska stöd för att
            de skulle flytta till olika regioner. Den tiden är förbi. Det
            är nu fråga om andra typer av åtgärder -
          </note>
          <note>
            kunskap, forskning, utveckling samt, inte minst, kommunikationer
            och ny teknik.
          </note>
          <note type="speaker">
            Anf. 164 KARIN PILSÄTER (fp):
          </note>
          <note>
            Herr talman! Eftersom jag tillhör den mindre krets av människor
            i regionen som faktiskt har rötter här sedan både tre och fyra
            generationer tillbaka kan jag inte låta bli att litet grand reagera
            på det som Per-Ola
          </note>
          <note>
            Eriksson sade. Den korrekta bilden är att den största delen av
            inflyttade till Stockholmsregionen kommer från större städer i
            södra Sverige och från andra länder. En lätt retorisk fråga till
            Per-Ola Eriksson kunde därför vara om det är riksdagsman Hamilton
            från
          </note>
          <note>
            Skåne eller riksdagsman Fonseca från Colombia som inte borde
            ha fått komma hit utan som skulle ha tvångsförflyttats.
          </note>
          <note>
            Sanningen är att endast Stockholm och Göteborg är de regioner
            som under senare tid fått fler jobb. Alla andra regioner och län
            har fått färre jobb. Nu är det helt plötsligt ett problem att
            man där får fler jobb. Det är klart att det leder till en viss
            logik när man nu får höra att ett minskat antal jobb är en så
            stor politisk framgång. Då är det klart att det måste vara ett
            streck i protokollet att det finns några ställen där folk faktiskt
            har lättare att få jobb.
          </note>
          <note>
            Vår partiledare Lars Leijonborg sammanfattade partiledardebatten
            så här: De som inte har jobb skall få jobb för att de som inte
            har vård skall få vård. Vad det handlar om är att Sverige behöver
            fler skattebetalare och att fler måste få en lön att leva på.
            Då kan det aldrig vara ett problem när det går bra på några ställen.
            Fler måste alltså få jobb.
          </note>
          <note>
            Inte sedan ABBA år 1974 vann Melodifestivalen med Waterloo har
            det varit så få som jobbat som det är i dag. Jag gör den liknelsen
            för att ni riktigt skall känna hur länge sedan det är. Inte sedan
            Anders
          </note>
          <note>
            Sundström, som just lämnade kammaren, var barn har det varit
            så liten andel av svenska folket som jobbat som det nu är.
          </note>
          <note>
            Fler måste vara med och skapa välfärden, åt sig själva och åt
            andra. Det är den enda vägen ut ur nuvarande samhällssituation.
            Målet måste vara jobb, jobb, jobb.
          </note>
          <note>
            Sossarnas statistikpolitik utgår från helt fel mål och helt fel
            problemformulering. Då blir det också fel resultat. Vi måste ha
            fler jobb som mål. Medlet måste vara att skapa förutsättningar
            för jobb.
          </note>
          <note>
            Statistikpolitiken, som för övrigt Socialdemokraternas lokala
            företrädare i många fall vill slippa, leder åt fel håll. De som
            ansvarar för verksamheten lokalt har begärt en frizon. Enligt
            uppgift förbereds en proposition med förslag om att skåningarna
            skall slippa regeringspolitiken. Storstadskommitténs socialdemokratiska
            majoritet kommer att föreslå att alla storstadsområden skall slippa
            regeringens arbetsmarknadspolitik. S-politikerna vill alltså befria
            sina egna kommuner från regeringens politik. Vi i Folkpartiet
            tror att det är bäst att befria hela Sverige från regeringen och
            dess statistikpolitik.
          </note>
          <note>
            Statistikpolitiken gäller även jämställdheten. Man kallar sig
            ju för världens mest jämställda regering och tror att man är jämställd
            därför att man har ökat kvinnornas andel på olika politiska poster.
            Det är i och för sig bra men det är beslutens innehåll som räknas.
            Det spelar ingen roll om det är kvinnor eller män som tar beslut
            som leder till ojämställda förutsättningar; det blir fel i alla
            fall. Jämställdhet betyder lika villkor.
          </note>
          <note>
            Regeringen har en lång lista över insatser som på olika sätt
            har försvårat för kvinnor. Man vill inte gå in och göra förändringar
            som förbättrar möjligheterna för kvinnor och män att dela på jobb
            och på ansvaret för hem och barn.
          </note>
          <note>
            Vi har en rad förslag som skulle öka förutsättningarna för kvinnor
            och män att få lika möjligheter. Det är inte en politik som kostar
            extra. Jämställdhet är ingen lyxpolitik. Vad det handlar om är
            strukturförändringar och ett nytt synsätt. Det gäller F-skattsedel
            även åt moderna företag som kvinnor ofta jobbar med och sänkt
            skatt på tjänster. Vidare handlar det om att man släpper loss
            tjänsteföretagen inom vård, omsorg och utbildning, där många kvinnor
            finns. Det här skulle ge kvinnor fler arbetsgivare och större
            möjligheter att starta eget och större möjligheter att faktiskt
            få rättvisa löner. Det skulle också ge alla kvinnor som fortfarande
            har huvudansvaret för hushåll och barn mer att välja på och större
            möjligheter att själva bestämma över sina liv och över vad som
            är den bästa kvaliteten för dem - dvs. möjligheter att själva
            bestämma vid det egna köksbordet.
          </note>
          <note>
            Jämställdhet kräver makt, inte bara antal. Verklig jämställdhet
            handlar faktiskt allra mest just om jobb, försörjning, rättvisa
            löner och möjligheter att själv bestämma över arbete och inom
            familjen. Detta gäller både kvinnor och män. Också här har regeringen
            kapitalt misslyckats med att föra de olika frågorna framåt.
          </note>
          <note>
            Arbetstidsfrågorna har också diskuterats mycket i detta sammanhang.
            När det gäller arbetsdelning kommer det ett helt bak- och framresonemang,
            att det skulle vara solidariskt att inte delta i skapandet av
            resurser utan att bara delta i förbrukandet av resurser.
          </note>
          <note>
            Men det måste väl vara precis tvärtom. Solidaritet är ju att
            alla vi som orkar och kan vara med och skapa ser till att vi gör
            det, så att de som inte kan tillförsäkras både försörjning och
            den omsorg som behövs.
          </note>
          <note>
            Arbetstidsförkortning kan vara en mycket bra välfärdsreform men
            knappast en ofärdsreform. Vi i Sverige, liksom människor i andra
            länder, kommer säkert att fortsätta precis som hittills med att
            ta ut en ökad välfärd i olika former av arbetstidsförkortning.
            Vi kan dock inte ta ut en minskad välfärd i form av kortare arbetstid.
            Det är helt omöjligt. Sverige behöver en arbetstidsreform - mer
            att bestämma om i avtal och framför allt lokalt och enskilt. Människor
            måste få större möjligheter att hitta lösningar som är till nytta
            för både den enskilde och för företaget och som är sådana att
            man kan dela på vinsterna därav - såväl de ekonomiska som de mänskliga
            vinsterna. Vi liberaler tror alltså att en arbetstidsreform är
            ett led i en politik för fler jobb.
          </note>
          <note>
            Vi behöver också en skattereform som gör att det lönar sig att
            arbeta och lönar sig sämre att förbruka resurser och miljö. Det
            kommer min kollega Isa Halvarsson att återkomma till senare under
            debattens gång.
          </note>
          <note>
            Jag vill avsluta med att säga att Sverige behöver fler skattebetalare,
            fler människor som får en lön att leva på. Det är bara fler jobb
            som kan ge mer vård.
          </note>
          <note type="speaker">
            Anf. 165 INGRID BURMAN (v) replik:
          </note>
          <note>
            Herr talman! Karin Pilsäter tar upp arbetstidsförkortningen och
            ser den som en välbehövlig välfärdsreform som man bör ta sikte
            på. Hon menar att vi behöver en arbetstidsreform i någon riktning.
            Det tycker jag är bra. Karin Pilsäter har också talat mycket om
            jämställdhet. Det är alldeles utmärkt.
          </note>
          <note>
            Min fråga till Karin Pilsäter blir: Ser Karin Pilsäter här något
            samband med arbetstidens ojämlika fördelning mellan könen, dvs.
            att män i stor utsträckning jobbar alltmer med lönearbete medan
            kvinnor frivilligt, oftast ofrivilligt tvingas välja deltid? Arbetstiden
            är ojämlikt fördelad mellan könen. Ser Karin Pilsäter något behov
            av att aktivt försöka förändra den fördelningen så att den blir
            mer rättvis och jämlik?
          </note>
          <note type="speaker">
            Anf. 166 KARIN PILSÄTER (fp) replik:
          </note>
          <note>
            Herr talman! Jag tror att det finns ett mycket starkt samband,
            men jag tror att Vänsterpartiet och många andra faktiskt angriper
            saken från fel håll. Jag tror inte att det är tvångsmässigt, lagstiftningsvägen,
            som man får männen att yrkesarbeta mindre och ta ett större ansvar
            hemma. Det finns ingen som helst empiri i det.
          </note>
          <note>
            Jag tror tvärtom att olika åtgärder för att underlätta för kvinnor
            och män att dela på ansvaret hemma automatiskt kommer att leda
            till att man också får jämlikare förhållanden på arbetsplatser.
            Det finns många andra reformer. En del skall man göra lagstiftningsvägen,
            en del kan vi politiker bidra med via opinionsbildning. Det finns
            mycket att göra i avtalen som vi inte skall lagstifta om men där
            vi som politiker kan opinionsbilda för att få mer moderna avtal
            som gör det lättare för både kvinnor och män att kombinera förvärvsarbete
            och ansvar för hem och barn. Att karlarna skulle hjälpa till mer
            hemma därför att de har kortare arbetstid tror jag inte ett ögonblick
            på.
          </note>
          <note type="speaker">
            Anf. 167 INGRID BURMAN (v) replik:
          </note>
          <note>
            Herr talman! Om karlar hjälper till mer eller mindre om de får
            kortare arbetstid är ett oskrivet kort - jag delar den uppfattningen.
            Men i dag jobbar kvinnor deltid. Det handlar delvis om att hela
            den kvinnliga arbetsmarknaden är organiserad i deltid. Man har
            inget alternativ. Normen med åttatimmarsdag och heltidslöner präglar
            männens arbetsmarknad. Vill man förändra detta tror jag att man
            kan ha nytta av ett politiskt redskap om man verkligen vill förändra
            detta så att kvinnor skall ha tillgång till heltidslöner och möjlighet
            att försörja sig själva.
          </note>
          <note>
            Det finns andra saker där Folkpartiet har visat framfötterna
            och som jag känner stor respekt för. Det är t.ex. att lagstifta
            om en obligatorisk pappamånad. I
          </note>
          <note>
            Vänsterpartiet vill vi öka det till två månader. Vi tycker att
            det här att använda politiska instrument för att stimulera en
            rättvisare fördelning mellan könen är ett bra sätt att arbeta
            på. Vad tycker Folkpartiet om detta?
          </note>
          <note type="speaker">
            Anf. 168 KARIN PILSÄTER (fp) replik:
          </note>
          <note>
            Herr talman! Det torde väl ha framgått av att det var vi som
            genomförde den s.k. pappamånaden vad vi tycker. Vi tycker att
            det hade varit ännu bättre om man hade fortsatt och kombinerat
            med piskan i form av att den är styrd till vardera föräldern med
            en morot som innebär att man skulle ha högre ersättning. Nu har
            socialdemokraterna tyvärr tagit bort det.
          </note>
          <note>
            Jag tror fortfarande att det bästa sättet att förbättra villkoren
            på arbetsmarknaden för kvinnor är att se till att vi får fler
            jobb och att vi får en större variation på arbetsmarknaden, särskilt
            den arbetsmarknad som gäller för kvinnor: fler privata alternativ,
            större möjlighet för kvinnor att välja olika arbetsgivare och
            en mer marknadsmässig möjlighet för kvinnor att få heltidslöner
            och rättvisa löner för de arbetsinsatser som de gör. Dit kommer
            man inte via arbetstidsförkortning.
          </note>
          <note type="speaker">
            Anf. 169 JOHAN LÖNNROTH (v):
          </note>
          <note>
            Herr talman! Året är 1998, och det får mig att tänka 150 år tillbaka
            i tiden då det kom ut en mycket berömd bok skriven av Karl Marx
            och Friedrich
          </note>
          <note>
            Engels. I en amerikansk tidning för inte så länge sedan utnämnde
            man Marx till vår meste trendsättare, han som hade framtidens
            idéer. Jag tror att det kan finnas anledning att försöka ta det
            litet mera långsiktiga strukturella greppet på dagens diskussion.
          </note>
          <note>
            Vad är det som händer i den moderna kapitalismen? Vad har den
            frågan att göra med dagens debattämne, sysselsättning? Det är
            nämligen så att sysselsättningen liksom jämställdheten är en maktfråga.
          </note>
          <note>
            Det personliga ägandet, sade Per-Ola Eriksson, behöver öka. På
            Stockholmsbörsen har det individuella privata ägandet gått ned
            från 50 % 1970 till i dag lägre än 20 %. Det är de anonyma stora
            institutionella ägarna, de lata kapitalisterna, de som enbart
            tänker på kortsiktig avkastning som har ökat sitt ägande, människor
            som saknar varje idé om hur man skapar nya produkter, ställer
            om till kretsloppssamhället osv.
          </note>
          <note>
            Alf Svensson gjorde ett mycket märkligt inlägg tidigare här i
            dag där han sade någonting om att vi måste återupprätta de gamla
            grekiska och romerska traditionerna. Kanske Mats Odell kan förklara
            vad han egentligen menade. Var det alltså den romerska diktaturen
            eller kejsarnas tro på orakel och på att man genom att titta på
            inälvor kan utröna framtiden?
          </note>
          <note>
            Jag kom också att tänka på en mycket välkänd man som för mycket
            kort tid sedan uttalade att han tyckte att det vore bra med mera
            andlighet i de kurser där man skulle lära sig företagsledande
            i Sverige.
          </note>
          <note>
            Det skulle vara intressant att höra vad både Mats
          </note>
          <note>
            Odell och de folkpartistiska representanterna anser om det mycket
            märkliga faktum att vi 1998 kan ha en man som har ärvt så mycket
            makt utan några som helst egna kunskaper om produktionen, utan
            eget arbete och sparande. Han har ärvt makten i princip över halva
            svenska storföretagsamheten. Har ni som liberaler ingen som helst
            synpunkt på denna oerhörda maktkoncentration och vad det betyder
            för stagnationen i det svenska näringslivet att det är sådana
            som är makthavarna? Det är inte de kreativa företagarna som har
            makten över näringslivet, utan det är de lata kapitalisterna som
            saknar varje kunskap och som tror på andeväsen.
          </note>
          <note>
            Det skulle också vara intressant att höra vad Karin
          </note>
          <note>
            Pilsäter säger om uppgiften att det är 35 män, enbart män, som
            sitter i minst fem bolagsstyrelser på Stockholmsbörsen. Det är
            inga sådana som har hittat på någonting själva utan finansknuttar
            som placerar pengar. De skapar ingen förädling. De skapar ingenting
            nytt.
          </note>
          <note>
            En annan mycket viktig trend i det kapitalistiska ägandet, förutom
            förskjutningen från industrikapitalister till finanskapitalister,
            är det som ekonomerna brukar kalla humankapitalet. I de moderna
            storföretagen har man räknat ut att kunskaperna i de arbetande
            människornas huvud är tre-fyra gånger så mycket värda i genomsnitt
            jämfört med det s.k. fysiska kapitalet, dvs. maskinerna, byggnaderna
            osv. Det här visar hur oerhört betydelsefullt kunskaperna är i
            utvecklingen av företagandet. Däremot anser jag att Bertil
          </note>
          <note>
            Perssons övertro på att vi med det akademiska - fler doktorer
            och fler professorer - löser detta. Så är det inte, utan den genomsnittliga
            svenska uppfinningen görs i princip bakom ladan, litet förenklat
            uttryckt.
          </note>
          <note>
            Det handlar om en bredd på kunskaperna, en bredd på den praktiska
            kunskapen.
          </note>
          <note>
            Carl Bildt sade här tidigare att socialdemokraterna inte har
            gjort upp med socialismen. Också detta skulle jag gärna vilja
            ha utrett, men det finns väl ingen chans till det i dag.
          </note>
          <note>
            Ni moderater har nyligen gjort upp med regeringen om att avveckla
            det stora socialiseringsspöket AP-
          </note>
          <note>
            fonderna. De skall ni nu skrota. Den statliga storbanken skall
            ju säljas ut. Är ni inte nöjda? Det som ni har kallat för socialism
            är på väg att totalt avvecklas.
          </note>
          <note>
            Nu är det inte detta som är socialismens innebörd.
          </note>
          <note>
            Socialismens ursprungliga idé är att de kunniga och arbetande
            människorna är de som skall ha makten och också förmågan att utveckla
            välfärden och fördela resurserna på ett solidariskt och jämlikt
            sätt.
          </note>
          <note type="speaker">
            Anf. 170 CARL B HAMILTON (fp) replik:
          </note>
          <note>
            Herr talman! De lata kapitalisterna har faktiskt blivit betydligt
            färre i Sverige under de senaste 50
          </note>
          <note>
            åren. De mekanismer som finns i en marknadsekonomi är att man
            väljer att inte köpa aktier i företag som drivs av sådana lata
            och inkompetenta personer som gör att deras företag blir mindre
            lönsamma, mindre vinstgivande och att aktiekurserna går upp mindre
            än i andra företag som är mera professionellt skötta. Det är så
            det fungerar.
          </note>
          <note>
            Det som Johan Lönnroth säger är intressant. Jag förstår att det
            är familjen Wallenberg som han syftar på. Menar Johan Lönnroth
            åberopandes Marx att man från Vänsterpartiet vill socialisera
            bankerna? Är det så som man nu skall återinföra Marx teorier?
            Han var ju så modern sade Johan Lönnroth.
          </note>
          <note type="speaker">
            Anf. 171 JOHAN LÖNNROTH (v) replik:
          </note>
          <note>
            Herr talman! Först skulle jag väldigt gärna vilja höra vad Carl
            B Hamilton har för synpunkt på det faktum att en man eller ett
            par män kan ärva makten över halva svenska näringslivet utifrån
            något slags gammelliberal ståndpunkt. Har inte Carl Hamilton någon
            som helst synpunkt på denna oerhörda maktkoncentration som dessa
            män har fått till skänks därför att de har råkat födas in i en
            viss familj.
          </note>
          <note>
            Hans Andersson redogjorde för våra förslag om framtidsfonder,
            att man genom statliga beslut ser till att de pengar som annars
            rinner i väg till spekulation i stället investeras i framtiden.
            Det är ett av våra förslag.
          </note>
          <note>
            Det har uppstått en ny mycket viktig debatt om de nya premiereservsystem
            som tyvärr kommer att växa fram. Vi anser att där måste den samlade
            arbetarrörelsen se till att de arbetande människorna tar initiativet
            och utvecklar ägaransvaret.
          </note>
          <note type="speaker">
            Anf. 172 CARL B HAMILTON (fp) replik:
          </note>
          <note>
            Herr talman! Folkpartiet är för arvsskatt bl.a. av det skälet
            som Johan Lönnroth anförde.
          </note>
          <note>
            Det intressanta är att de som är oprofessionella och som sköter
            sina företag bara för att de har ärvt dem, men som inte klarar
            av det, kommer att förlora i en marknadsekonomi.
          </note>
          <note>
            Jag återvänder till min fråga som anknyter till beskrivningen
            att Johan Lönnroth och hans parti tydligen vill konfiskera privata
            förmögenheter av den dimensionen. Är det på det sättet? Har ni
            återvänt till denna hållning från Hilding Hagbergs tid eller inte?
          </note>
          <note type="speaker">
            Anf. 173 JOHAN LÖNNROTH (v) replik:
          </note>
          <note>
            Herr talman! Nej, Carl B Hamilton, vi lägger inte fram några
            konfiskationsförslag. Däremot lägger vi fram förslag om att man
            skall skärpa förmögenhetsskatten och arvsskatten. Det var oerhört
            glädjande att höra Carl Hamilton. Det var första gången på mycket
            länge som jag hörde en folkpartist tala om arvsskatten. Men jag
            misstänker starkt att det handlar om mycket små pengar.
          </note>
          <note>
            Jag efterlyser fortfarande Carl Hamiltons synpunkt: Vad anser
            Carl Hamilton att man skall göra åt den oerhörda maktkoncentration
            som ligger i händerna på ett litet antal herrar som egentligen
            inte vet någonting om den praktiska produktionens villkor och
            som inte har några som helst idéer om vad man långsiktigt vill
            med den svenska ekonomin och med sysselsättningen. Det enda de
            kan är möjligen en del om andeväsen och om finansiell ekonomi.
          </note>
          <note type="speaker">
            Anf. 174 ANN-KRISTIN FØSKER (fp) replik:
          </note>
          <note>
            Herr talman! Det är glädjande att Johan Lönnroth tar upp att
            det finns för mycket "mansknuttar" i företagsledningarna. Det
            känns skönt att kunna säga att vi är helt överens. Johan Lönnroth
            sade att det finns många av dessa som inte vet någonting. Problemet
            är kanske att alldeles för många har nominerats till dessa poster
            och handplockats genom kompisskap och inte på grund av kompetens.
            Där delar jag Johan Lönnroths uppfattning.
          </note>
          <note>
            Det ligger nog mycket till grund för detta. Givetvis är herrarna
            medskyldiga, men jag tror också att kvinnor har alldeles för svårt
            att stötta varandra. Det här med jämställdhet skulle jag gärna
            ta en lång diskussion med Johan Lönnroth om.
          </note>
          <note type="speaker">
            Anf. 175 JOHAN LÖNNROTH (v) replik:
          </note>
          <note>
            Herr talman! Det kan vi gärna fortsätta att diskutera en annan
            gång.
          </note>
          <note>
            Jag har varit på en del bolagsstämmor under de senaste åren och
            bl.a. argumenterat för fler kvinnor i de större bolagens styrelser.
            Problemet är bara att där finns mycket litet av demokrati. Det
            handlar i huvudsak om något slags fåtalsvälde och ibland om en
            ren diktatur.
          </note>
          <note>
            Det kan föras en lång debatt på en bolagsstämma som sedan slutar
            med att fem eller sex herrar från de stora institutionella ägarna
            ställer sig upp och säger att de instämmer i det förslag som någon
            av höjdarna i näringslivet har lagt fram.
          </note>
          <note>
            Jag vill gärna fortsätta debatten om jämställdhet, men jämställdhet
            har, precis som Karin Pilsäter sade, med makt att göra. Det måste
            finnas demokrati och makt för att man skall kunna göra någonting
            åt detta.
          </note>
          <note type="speaker">
            Anf. 176 ANN-KRISTIN FØSKER (fp) replik:
          </note>
          <note>
            Herr talman! Kort: Det gäller också att få in kvinnor i dessa
            styrelser och att kvinnorna är så starka att de orkar att fortsätta
            att föra diskussion på sitt kvinnliga sätt. Problemet är också
            det klimat som många gånger råder i dessa bolagsstyrelser, det
            hierarkiska systemet där det bara är en som kan vara högst upp
            i hierarkin medan de andra skall sitta snällt och lyssna.
          </note>
          <note>
            Detta är en stor fråga om attityder, värderingar och förhållningssätt
            gentemot varandra.
          </note>
          <note type="speaker">
            Anf. 177 JOHAN LÖNNROTH (v) replik:
          </note>
          <note>
            Herr talman! Jag har återigen mycket litet att invända mot detta.
          </note>
          <note>
            De 35 män som jag talade om, liksom i huvudsak nästan alla de
            som sitter i de stora bolagens styrelser, har i stort sett samma
            värderingar. 90 % av dem röstar på moderaterna. De anser i princip
            att kvinnorna har fått breda ut sig för mycket. Man vill hellre
            att kvinnorna skall vara hemma och sköta basservicen. Man har
            kort sagt reaktionära högervärderingar. Det är genomgående.
          </note>
          <note>
            Detta är en av våra stora maktfrågor. Det stora problemet är
            ju att hur demokratiskt som svenska folket än kan välja till denna
            kammare, så ligger en mycket stor del av makten i händerna på
            sådana som helt enkelt har råkat födas in i vissa familjer och
            därför blivit mycket rika och fått mycket stor makt. Det måste
            vi göra någonting åt.
          </note>
          <note type="speaker">
            Anf. 178 MATS ODELL (kd):
          </note>
          <note>
            Herr talman! Jag håller gärna med Johan Lönnroth om att det inte
            är mer av transcendental meditation som svenskt näringsliv behöver.
            Också jag blev chockad när jag såg bilderna från dessa seanser
            över flummigheten och försvaret för denna från hög nivå inom S-E-Banken.
          </note>
          <note>
            Men sedan tycker jag ändå att Johan Lönnroth faller i andra diket
            när han vill plocka fram Marx ur garderoberna igen. Snacka om
            nyandlighet! Är det någon ideologi som har ställt till så mycket
            elände på detta jordklot som den som har marxistiska förtecken
            är jag intresserad av att få reda på det. Men det är en enormt
            negativ sak att ta fram marxismen ur historiens garderober, Johan
            Lönnroth.
          </note>
          <note>
            Det återstår nu åtta månader av den här mandatperioden. Det är
            åtta månader kvar till valet. Då kanske det är dags att börja
            förbereda ett bokslut över det ämne som vi diskuterar i dag, nämligen
            regeringens sysselsättningspolitik. Den är ju fullständigt misslyckad.
            Denna statistik- och kamouflagepolitik introducerades ju i och
            med själva målet att halvera den öppna arbetslösheten. Det ledde
            till felaktiga åtgärder. Åtgärderna kritiseras numera av alla,
            utom möjligtvis av
          </note>
          <note>
            Per-Ola Eriksson. Men LO, Aftonbladets ledarsida,
          </note>
          <note>
            AMS generaldirektör osv. anser att det är en felaktig statistik-
            och kamouflagepolitik som måste förändras.
          </note>
          <note>
            Lars Calmfors skrev en intressant artikel på DN-
          </note>
          <note>
            debatt i lördags. Han skrev att det verkar som om vi i
          </note>
          <note>
            Sverige i praktiken har börjat acceptera den höga arbetslösheten.
            Jag vet inte hur det är med det, men regeringen tycks utgå från
            att det är på det viset när man har byggt upp sin politik. De
            effektiva åtgärderna mot arbetslösheten har nu av uppenbarligen
            valtaktiska skäl avförts från dagordningen, i den mån de över
            huvud taget har funnits där i någon annan form än som testballonger
            i första halvlek under mandatperioden. Men de sköts mycket snabbt
            ned av någon sorts målsökande artilleri från LO-borgen vid Norra
          </note>
          <note>
            Bantorget.
          </note>
          <note>
            Nu verkar det bara gälla för regeringen att hålla nere den registrerade
            arbetslösheten genom åtgärder som minskar utbudet av arbetskraft.
            Ingen tror längre att regeringens politik leder ens till den halverade
            öppna arbetslösheten år 2000. När det gäller att skapa ett bättre
            företagsklimat rör sig Göran Persson och hans ministär i en främmande
            terräng med gulnade kartblad och gravt missvisande ideologiska
            kompasser. Därav den fallande sysselsättningen, därav misslyckandet
            när det gäller att ge en värdig vård och en bra skola för våra
            barn.
          </note>
          <note>
            Men, herr talman, det är på få områden som Socialdemokraternas
            ideologiska låsningar framstår så tydligt som när det gäller möjligheten
            att öppna tjänstesektorn till en arbetsmarknad också för tjänster
            som riktar sig till hushållen. Det har av ideologiska skäl effektivt
            blockerats av regeringen under hela denna mandatperiod. Det är
            djupt tragiskt, eftersom en mängd länder runt om i EU-området
            framgångsrikt har genomfört reformer som har åstadkommit tusentals
            nya företag och nya jobb på detta område.
          </note>
          <note>
            Tjänsteutredningen visar att det finns både en efterfrågan på
            den här typen tjänster och att det finns ett stort utbud av människor
            som skulle vilja arbeta inom denna sektor. Det finns tillförlitliga
            kalkyler som bygger på siffror och nyckeltal i tjänsteutredningen.
          </note>
          <note>
            De visar att det går att åstadkomma uppemot 60 000-
          </note>
          <note>
            70 000 nya heltidsjobb om man vågar ta bort de ideologiska skygglapparna
            på det här området.
          </note>
          <note>
            Vi kristdemokrater har föreslagit enkla åtgärder.
          </note>
          <note>
            Om man tar bort den skadligaste delen av skattekilen på arbete
            minskar kostnaden för den som köper tjänsterna - en skattereduktion
            av dansk modell, som nu har permanentats av det danska folketinget.
            Vi föreslår att ROT-avdraget utvidgas till att inkludera flera
            tjänster som hushållen efterfrågar. Vi vill också göra det möjligt
            att göra avdrag för arbetskostnaden.
          </note>
          <note>
            Man bör också sänka förmånsskatten på de tjänster som många företag
            erbjuder i stället för t.ex. tjänstebil. Ganska många företag,
            inte minst de som nu har flaskhalsproblem därför att det inte
            finns tillräckligt med datakonsulter t.ex., erbjuds de anställda
            ett visst antal timmar hemservice för att de skall kunna fungera
            bättre. Eftersom förmånsskatten är alldeles för hög har man inte
            har råd att ta emot servicen ens om företaget betalar hela kostnaden.
            Det här tror vi skulle vara mycket enkelt att genomföra. Det kostar
            nämligen inte heller särskilt mycket, eftersom det i dag inte
            flyter in några pengar att tala om i form av skatteinkomster.
            Huvudparten av dessa jobb utförs nämligen svart. Här ges också
            en möjlighet att förbättra förutsättningarna att lära unga människor
            att arbeta vitt och lagligt och att också lära de svenska hushållen
            att köpa sådana tjänster. En reformerad tjänstesektor, som vi
            kristdemokrater föreslår, öppnar alltså för vita, lagliga tjänster
            som köps av hushållen.
          </note>
          <note>
            Nu vill jag fråga Inger Lundberg, som jag antar är den som för
            regeringens och Socialdemokraternas talan här i dag, varför socialdemokratin
            lägger en död hand över den här möjligheten. Vad väntar ni på?
          </note>
          <note>
            Med er nuvarande politik blir det bara färre och färre som får
            jobb i Sverige.
          </note>
          <note type="speaker">
            Anf. 179 JOHAN LÖNNROTH (v) replik:
          </note>
          <note>
            Herr talman! Jag måste bara få fråga Mats Odell om han har läst
            någonting av Marx. Jag har läst Bibeln, Mats Odell. Men jag misstänker
            starkt att Mats
          </note>
          <note>
            Odell inte har en blek aning om vad Marx egentligen skrev. Att
            det sedan har begåtts många illdåd i Marx namn är sant, men de
            har ännu inte hunnit komma upp i klass med den mängd illdåd som
            också har begåtts i
          </note>
          <note>
            Jesu, Guds och kristendomens namn. Men, som sagt var, frågan
            är: Vet Mats Odell över huvud taget någonting om Karl Marx?
          </note>
          <note type="speaker">
            Anf. 180 MATS ODELL (kd) replik:
          </note>
          <note>
            Herr talman! Vänsterpartiet började i dag med att representeras
            av partiledaren Gudrun Schyman, som började ställa frågor kring
            hur pensionssystemet fungerar - baskunskaper som man kan läsa
            sig till. Andra partiledare fick stå och undervisa henne om detta.
          </note>
          <note>
            Nu skall jag svara på frågor om Marx. Jag har bara försökt säga
            att politiker som har kallat sig för marxistiska har åstadkommit
            ganska mycket problem, för att uttrycka mig väldigt försiktigt.
            När Johan
          </note>
          <note>
            Lönnroth nu säger att det inte är någonting jämfört med de illdåd
            som har skett i Jesu och kristendomens namn tycker jag att han
            nästan passerar de lågvattenmärken som Anders Sundström och Göran
            Persson tidigare har stått för i den här debatten.
          </note>
          <note>
            Det skulle vara intressant att höra av Johan Lönnroth vad det
            är i marxismen som ni nu är beredda att föra fram från Vänsterpartiets
            sida. Det kanske är en litet mer konstruktiv inledning på en dialog
            kring marxismen i svensk och i Vänsterpartiets tappning.
          </note>
          <note>
            Vänsterpartiet marxistpessimisterna, eller vad kommer det nya
            namnet att bli?
          </note>
          <note type="speaker">
            Anf. 181 JOHAN LÖNNROTH (v) replik:
          </note>
          <note>
            Herr talman! Om Mats Odell hade läst Marx hade han vetat att
            Karl Marx en gång sade att han inte skrev några recept för framtidens
            soppkök. Marx angav ett sätt att tänka om historien. Vad jag i
            all anspråkslöshet försökte göra i mitt lilla anförande var att
            uppmana till förståelse för det tankesätt som Marx hade i fråga
            om produktivkrafterna för att vi skall förstå den historiska utvecklingen.
            Men Odell vet ingenting om Marx, och därför tror han att det är
            fråga om något slags lyckolära om hur vi skall bete oss, vilka
            skatter vi skall sänka eller vad det nu är han tror.
          </note>
          <note>
            Till sist bara: Vad menade Alf Svensson, Mats
          </note>
          <note>
            Odell, när han sade att vi skall återupprätta de gamla grekiska
            och romerska traditionerna?
          </note>
          <note type="speaker">
            Anf. 182 MATS ODELL (kd) replik:
          </note>
          <note>
            Herr talman! Det var nog ingen tillfällighet att
          </note>
          <note>
            Karl Marx såg fram emot ett stort behov av soppkök i de länder
            där hans ideologi skulle komma att tillämpas. Att han inte skrev
            ut några recept för detta kanske var en bra hållning.
          </note>
          <note>
            Johan Lönnroth har talat om datakapitalister. Det leder naturligtvis
            till tankar undan för undan. Det har här talats om familjen Wallenberg.
            Jag skulle då vilja fråga hur Johan Lönnroth vill rangera in sin
            egen partiledare, Gudrun Schyman, som såvitt jag förstår nu är
            delägare med insatt kapital i ett företag. Är hon lat kapitalist,
            eller är hon flitig småföretagare? Det kanske kunde vara intressant
            att få den frågan klarlagd när vi nu försöker kategorisera olika
            företagare i de termerna.
          </note>
          <note type="speaker">
            Anf. 183 INGER LUNDBERG (s):
          </note>
          <note>
            Herr talman! Jag talar gärna med Mats Odell om tjänstesektorn,
            men inte nu. Jag vill ägna mina sex minuter åt att tala om de
            mest utsatta delarna av Örebro län.
          </note>
          <note>
            Herr talman! I somras återinvigdes bostadsområdet Polstjärnan
            i Hällefors. Bostäder hade rivits.
          </note>
          <note>
            Utemiljön hade förändrats i ett nedslitet område från
          </note>
          <note>
            70-talet. Men framför allt: En modig styrelse för ett litet kommunalt
            bostadsföretag vågade det ingen annan vågade. Man använde de allra
            bästa av dagens skulptörer för att skapa en miljö som människor
            kunde känna stolthet över och som väckte genklang i hela landet.
          </note>
          <note>
            I Karlskoga kunde arbetsförmedlingen redovisa nästan 300 nya
            jobb i november/december. Telemarketingföretag som Transcom -
            som inte fanns för några år sedan men som i dag har bortåt 700
            anställda
          </note>
          <note>
            - nyanställde. Verkstadsföretag som Iplast har flyttat från Norge
            till en utsatt kommun i Örebro län. Det är resultatet av att det
            börjar gå bättre för Sverige och av envetna kommunala insatser
            där jobben satts i förgrunden. Men det är också resultatet av
            det av Folkpartiet och Moderaterna så förhånade regionalpolitiska
            stöd som är viktigt när utsatta regioner förnyar sitt näringsliv.
            I Lindesberg har lärocentrum etablerats i den gamla masugnen.
            Småföretagare får möjlighet att på hemmaplan möta de bästa företagsekonomerna.
          </note>
          <note>
            Det här är viktiga exempel på kraft och förnyelse.
          </note>
          <note>
            Men de sker mot en mörk bakgrund. Per-Ola Eriksson beskrev hur
            vi under en följd av år har haft en kraftig omflyttning i vårt
            land och en allvarlig tillbakagång.
          </note>
          <note>
            Kommuner som Ljusnarsberg och Hällefors har förlorat runt en
            tredjedel av sina invånare under en tjugoårsperiod. Karlskoga
            har trots sina många framgångar i dag 1 000 tomma lägenheter.
          </note>
          <note>
            Det är många unga som flyttar, och det är mycket positivt i deras
            flytt. Det är flytt till högre utbildning och till spännande upplevelser.
            Men det allvarliga är att de inte flyttar tillbaka. Jobb finns
            inte för många av dem. Det sker en utarmning. Vi får en allt äldre
            befolkning i stora delar av Sverige.
          </note>
          <note>
            Lokalt finns det engagemang, och där finns det många nycklar
            till utveckling av de samhällen som haft en kraftig tillbakagång.
            Men det krävs att de får stöd i strukturomvandlingen. För detta
            krävs det målmedvetenhet, fantasi och mod. Låt mig ge några exempel.
            Låt oss använda företag som Telia och Posten för att låta hela
            Sverige leva och inte bara tillväxtområdena. Där var den diskussion
            som fördes om teletaxorna i höstas viktig. Där är det också viktigt
            att statens företrädare i styrelserna förstås vikten av en
          </note>
          <note>
            IT-utveckling i hela landet.
          </note>
          <note>
            Låt oss se på hur statliga bolag och myndigheter decentraliserar
            sin verksamhet. De måste gå före när det gäller att se hur ny
            teknik ger möjlighet till decentralisering.
          </note>
          <note>
            Carl Tham har gjort ett enastående arbete. Han har vågat det
            tidigare utbildningsministrar inte vågade.
          </note>
          <note>
            Han har vågat prioritera de mindre och medelstora högskolorna
            och ge högskolor som Örebro möjlighet att stå på tröskeln till
            att vara universitet.
          </note>
          <note>
            Det krävs att vi prioriterar infrastrukturinvesteringar som har
            betydelse för Bergslagen. Det gäller
          </note>
          <note>
            Bergslagsdiagonalen. Det gäller Bergslagsbanan. Det gäller också
            att vi klarar av att se det nya, att t.ex.
          </note>
          <note>
            flera statliga myndigheter gör som Arbetslivsinstitutet, som
            går ut i Bergslagen och satsar på något som
          </note>
          <note>
            Sverige tidigare har varit svagt på; design och marknadsföring.
            Det gäller att vi här i huset förstår att det kanske är just i
            Bergslagen som vi skall göra en stor och framtidsinriktad satsning
            på design.
          </note>
          <note>
            Det krävs mod för att tänka nytt ibland. Grythytte akademi växte
            fram genom ett gemensamt engagemang i utbildningsutskottet för
            några år sedan - mot byråkrater, mot departement, mot alla dem
            som tyckte att det här var mot alla regler. Det är i dag en av
            de mest spännande regionalpolitiska satsningarna. Det handlar
            om 115 ungdomar i en synnerligen utsatt del av Bergslagen. Det
            är många ungdomar som forskar och samverkar med livsmedelsindustrin
            i Bergslagen.
          </note>
          <note>
            På sikt kan det här bli något mycket stort.
          </note>
          <note>
            Herr talman! Omvandlingen och omflyttningen i
          </note>
          <note>
            Sverige tillhör 2000-talets stora utmaningar. Det krävs fantasi
            och mod för att stödja de krafter som finns i Bergslagen, som
            finns i utsatta delar av Sverige. Hela vårt arbete måste inriktas
            på att hela Sverige skall leva. Unga människor skall ha möjlighet
            att verka i områden som Bergslagen.
          </note>
          <note>
            Då krävs det också att vi vågar pröva sådant som det förslag
            om möjlighet till pension från 60 år som ett antal kommunalråd
            kom med för några dagar sedan.
          </note>
          <note type="speaker">
            Anf. 184 ANN-KRISTIN FØSKER (fp) replik:
          </note>
          <note>
            Herr talman! Ja, folk flyttar ut. Det finns inga jobb för dem.
            Det krävs mod för att tänka nytt ibland, säger
          </note>
          <note>
            Inger Lundberg. Om vi nu skulle försöka se vilka möjligheter
            det finns att just skapa de efterlängtade jobben?
          </note>
          <note>
            Jag vill göra samma försök som jag har gjort tidigare, men den
            här gången med Inger Lundberg, som jag väl ändå får se som en
            socialdemokratisk representant som är kvar här. Då vill jag fråga
            om Inger
          </note>
          <note>
            Lundberg på något sätt tror att lättnader i skatte- och avgiftspolitiken
            skapar bättre förutsättningar för näringslivet att växa. Eller
            spelar det över huvud taget ingen roll? Kan man höja skatter och
            avgifter hur mycket som helst? Påverkar det inte näringslivet?
          </note>
          <note>
            Jag ställde den frågan till näringsministern, men jag fick inget
            svar. Nu vänder jag mig till Inger Lundberg.
          </note>
          <note type="speaker">
            Anf. 185 INGER LUNDBERG (s) replik:
          </note>
          <note>
            Herr talman! Det faktiska skattetrycket har minskat radikalt
            sedan socialdemokratin tog ansvar för
          </note>
          <note>
            Sverige. Vi hade en utgiftskvot i Sverige som var förödande.
            Det har lett till skattehöjningar på många områden. Det finns
            områden där det finns anledning att se över beskattningen. Så
            har socialdemokratin också gjort. Ett exempel på det är de lättnader
            i ägarbeskattningen riktade mot de mindre och medelstora företagen
            som har skett. Ett annat exempel är den sänkning med 5 % av arbetsgivaravgiften
            som i första hand kommer de små företagen till del.
          </note>
          <note>
            Men det som är farligt, och det är det viktigt att säga till
            moderaterna, är ofinansierade skattesänkningar. Ingenting skadar
            ekonomin och den svenska industrin mer än ett ekonomiskt moras
            och höga räntor som beror på att man ser lättjefullt på skatteutvecklingen.
          </note>
          <note type="speaker">
            Anf. 186 ANN-KRISTIN FØSKER (fp) replik:
          </note>
          <note>
            Herr talman! Jag talar inte om några ofinansierade skattesänkningar.
            Man kan, som vi har föreslagit, t.ex.
          </note>
          <note>
            avveckla företagsstöden. Det ges ut tiotals miljarder kronor
            per år. Det här med arbetsgivaravgifterna som har sänkts med 5
            % är bra för dem som får glädje av det. Enskilda näringsidkare
            får inte det. De ses inte som direkta arbetsgivare. Det var dem
            jag talade om.
          </note>
          <note>
            Kan det vara rimligt att proportionerna är att den som utför
            jobbet, en enskild näringsidkare, får behålla ca
          </note>
          <note>
            25 % medan resten går bort i avgifter och skatter? Är det rimligt?
          </note>
          <note type="speaker">
            Anf. 187 INGER LUNDBERG (s) replik:
          </note>
          <note>
            Herr talman! När man lyssnar på moderater och folkpartister så
            blir det mindre och mindre företagarna får ha kvar för varje anförande.
            Visst, vi har höga skatter i Sverige. Men höga skatter innebär
            samtidigt att vi har en offentlig, gemensam sektor som spelar
            en oerhört viktig roll för ekonomins produktionssätt. Det gäller
            insatser som utbildning och barnomsorg. Den efterfrågan som finns
            från den gemensamma sektorn spelar också en oerhört viktig roll.
          </note>
          <note>
            Sedan finns det, som Mats Odell var inne på, vissa områden av
            ekonomin som kan vara skattekänsligare än andra. Det är också
            därför som regeringen nu diskuterar och har gjort - inte en ytlig
            och slarvig, utan en seriös analys av tjänstebeskattningen.
          </note>
          <note type="speaker">
            Anf. 188 EVA BJÖRNE (m):
          </note>
          <note>
            Herr talman! I mitt hemlän Västernorrland har arbetslösheten
            minskat litet under 1997. Varslen har också minskat, och det har
            anmälts fler lediga jobb än under 1996. Men förändringarna är
            tyvärr relativt små, och i december 1997 var 18 533 personer utanför
            den ordinarie arbetsmarknaden. Det motsvarar nästan 12 % av befolkningen
            eller 15 ½ % av arbetskraften.
          </note>
          <note>
            SAF har gjort en rundfråga till sina företag i länet.
          </note>
          <note>
            Resultatet visar att framtidstron i länet är sämre än den var
            för tre år sedan. År 1997, förra året, trodde
          </note>
          <note>
            23 % av företagen på en expansion och nyanställning.
          </note>
          <note>
            År 1994 var det 36 % som trodde att man skulle kunna expandera
            och nyanställa.
          </note>
          <note>
            Under 1997 ökade också antalet personer i åtgärder. Speciellt
            under december gjorde man en stor ansträngning och många hamnade
            i åtgärder. Främst ökade arbetsplatsintroduktionen, men även arbetsmarknadsutbildningen
            ökade på grund av den lilla minskning av volymmålen som kom. Det
            tycker jag var mycket glädjande, eftersom den efterfrågan på arbetskraft
            som finns i länet och den kompetens som arbetskraften har inte
            motsvarat varandra särskilt bra.
          </note>
          <note>
            Hade vi sluppit regeringens volymkrav och billiga åtgärder som
            API, ALU, håll-i-gång-kurser och allt vad det är skulle betydligt
            fler människor även i mitt hemlän ha haft jobb i dag. Vi moderater
            har påtalat det här ända sedan volymmålen infördes, men regeringen
            är och har varit mest intresserad av att visa låga siffror för
            den öppna arbetslösheten. Man bryr sig inte om de arbetslösa människorna
            eller alla de i dag totalt nedkörda och frustrerade arbetsförmedlare
            som inte har fått arbeta med sina verkliga arbetsuppgifter utan
            tvingats administrera och genomföra meningslösa åtgärder.
          </note>
          <note>
            AMS personal har faktiskt yrkeskunnande för att förmedla lediga
            arbeten och tillsammans med de arbetssökande som saknar adekvat
            kompetens sy ihop utvecklingsprogram som leder till arbete. Därför
            skulle jag vilja vädja till de socialdemokrater som finns här:
            Påverka Margareta Winberg! Ta bort volymmålen! Låt AMS-personalen
            och de arbetssökande få möjligheter att tillsammans göra individuella
            program som leder fram till jobb för dem som saknar kompetens.
          </note>
          <note>
            Men vi behöver också många fler arbetstillfällen i
          </note>
          <note>
            Västernorrland. I Örnsköldsvik, där det finns många små företag
            i förhållande till befolkningen, ökade antalet lediga platser
            med 27 % mellan åren 1996 och
          </note>
          <note>
            1997. Det är 400 jobb, och det är bra. Men det skulle ha varit
            många fler jobb om skatter och avgifter, arbetsmarknadslagstiftning
            och det byråkratiska krånglet hade varit annorlunda.
          </note>
          <note>
            Vi har också i Västernorrland många stora industrier: MoDo, SCA,
            Akzo Nobel och Gränges Aluminium - företag som agerar på en internationell
            marknad och som svarar för att vi får ett stort exportnetto till
          </note>
          <note>
            Sverige. Samtliga dessa företag är expansiva, effektiviserar
            och söker nya marknader. Ett stort krux är att de använder stora
            mängder elenergi och att elförsörjningsläget är minst sagt snurrigt.
            Detta drabbar det här länet mycket hårt.
          </note>
          <note>
            SCA har t.ex. under tio år kämpat för att få bygga en fabrik
            för LWC-papperstillverkning på egen mark.
          </note>
          <note>
            Under dessa år har situationen för elpriset och elmarknaden ändrats.
            Nu är det väldigt osäkert om man kommer att bygga. Samtidigt fick
            SCA under fjolåret på tre månader klartecken för att bygga en
            fabrik i centrala London. Just nu bygger man också en fabrik i
          </note>
          <note>
            Österrike.
          </note>
          <note>
            Akzo Nobel beslutade i fjol att investera i en fabrik i Norge
            i stället för i Sverige, på grund av elpriset och läget i energifrågan.
          </note>
          <note>
            Gränges Aluminium överlever ytterligare ett år tack vare en gynnsam
            dollarkurs och terminssäkring.
          </note>
          <note>
            Man kommer dock att förhandla om ett nytt elavtal under slutet
            av det här året, och fortsätter den här osäkra situationen är
            det mycket osäkert om produktionen kommer att fortsätta.
          </note>
          <note>
            Det finns kreativa människor i länet, mycket kreativa människor,
            både inom industri och inom offentlig sektor. Sundsvalls kommun
            och SCA planerar t.ex. ett unikt projekt för att sammanföra den
            storskaliga energiomvandling som sker i kraftvärmeanläggningarna
            vid Ortviken och kommunens fjärrvärmeverk och ta till vara energiöverskottet.
            Det skulle ge en hel del arbetstillfällen.
          </note>
          <note>
            Jag vädjar alltså till socialdemokraterna här i salen: Påverka
            er regering så att vi inte avvecklar kärnkraften utan får stabila
            planeringsförutsättningar och fler arbetstillfällen - även i Västernorrland.
          </note>
          <note type="speaker">
            Anf. 189 ARNE KJÖRNSBERG (s) replik:
          </note>
          <note>
            Herr talman! Jag undrar om Eva Björne någon gång har funderat
            på hur man skall göra om man skall avveckla alla kärnkraftsreaktorer
            på säg tre till fem år.
          </note>
          <note>
            Hur blir då situationen för de företag i Västernorrland som Eva
            Björne talade om?
          </note>
          <note type="speaker">
            Anf. 190 EVA BJÖRNE (m) replik:
          </note>
          <note>
            Herr talman! Vi vet att kärnkraftverken kan tuffa och gå säkert
            i bra många år till. Vi menar också att de skall få göra det och
            producera billig el till dess att vi hittar ersättningsenergi
            som kan motsvara behovet i det här landet.
          </note>
          <note>
            Om man ser till miljöaspekterna, Arne Kjörnsberg, innebär den
            senaste hopkopplingen mellan Finland och Ryssland att vi kommer
            att importera kärnkraftsel från betydligt sämre kärnkraft än den
            vi har i landet.
          </note>
          <note>
            Det är kapitalförstöring att i dag lägga ned fullt funktionsduglig
            kärnkraft. Och det är - ja, jag vet inte vad jag skall hitta för
            ord - att utsätta företag för nedläggning, ta bort arbetstillfällen
            och försämra landets ekonomi.
          </note>
          <note type="speaker">
            Anf. 191 ARNE KJÖRNSBERG (s) replik:
          </note>
          <note>
            Herr talman! Eva Björne visste inte vad hon skulle hitta för
            ord. Jag förstår det. Det enda jag frågade var:
          </note>
          <note>
            Hur tror Eva Björne att industrier som behöver mycket energi
            skall klara sig om vi oplanerat måste avveckla kärnkraften eller
            om vi planerat skall göra det på fem år? Det var min korta och
            enkla fråga.
          </note>
          <note type="speaker">
            Anf. 192 EVA BJÖRNE (m) replik:
          </note>
          <note>
            Herr talman! Jag saknar ord för att beskriva den fullständigt
            vansinniga plan som ni har för energiförsörjningen i det här landet:
            att helt plötsligt bara besluta att ta bort ett kärnkraftverk,
            dessutom ett som man inte äger utan skall expropriera - ta - från
            privat ägande, och ställa till med ett sådant bedrövligt elände
            för hela svenska folket. För det är vad det kommer att innebära,
            både ekonomiskt och miljömässigt.
          </note>
          <note type="speaker">
            Anf. 193 MARGARETA ANDERSSON (c):
          </note>
          <note>
            Herr talman! Hur länge skall kvinnorna vänta innan de får samma
            behandling som männen i olika sammanhang? Att det har varit ännu
            värre tidigare i mänsklighetens historia ursäktar inte att det
            går så långsamt med förändringarna i dagens samhälle.
          </note>
          <note>
            På arbetsmarknaden har kvinnor lägre betalt för att de är kvinnor
            - inte för att de gör ett sämre jobb utan bara på grund av kön,
            sägs det i Kvinnomaktsutredningen. Detta har vi kvinnor vetat
            länge, men nu har en statlig utredning satt orden i svart på vitt.
            Kan vi också hoppas att männen i den här församlingen liksom i
            kommuner, landsting, regering och näringsliv läser detta och förstår
            att man inte kan fortsätta på det här viset?
          </note>
          <note>
            Kvinnor har i alla tider varit uppfinningsrika och prestigelösa
            när det gällt att överleva. För att försörja sig och sina barn
            har de tagit de arbeten som har funnits och så gör uppenbarligen
            även dagens kvinnor. Antalet arbetslösa kvinnor är nämligen lägre
            än antalet män som går utan arbete. Kvinnor är också mer intresserade
            av utbildning i olika former för att förbereda sig för ett nytt
            jobb. Denna ödmjuka inställning leder uppenbarligen till att kvinnor
            erbjuds billiga och enkla åtgärder av arbetsförmedlingen. Man
            tar korta vikariat och ställer upp som springvikarier.
          </note>
          <note>
            Män ställer andra krav och nu måste kvinnorna göra detsamma.
            Det finns ingen anledning att kvinnor med god utbildning tar ett
            jobb vilket som helst, när en man i motsvarande situation kräver
            sysselsättning som motsvarar hans utbildning. Kvinnor måste höja
            huvudet och ställa större krav på rättvis behandling.
          </note>
          <note>
            Arbetslivet måste också förändras för att ta till vara kvinnors
            kreativitet och förmåga att finna utkomster. Detta inte minst
            för att få bl.a. unga kvinnor att inte i strid ström flytta till
            storstäder och andra tillväxtcentrum, utan ge dem möjligheter
            till arbete och utveckling i alla delar av landet. En ny form
            av arbetsmarknad måste initieras där man förenklar för den som
            vill starta eget. Man kan kalla det självanställning, och det
            innebär att man öppnar ett konto i en bank eller annat kontoförande
            företag. Sedan går alla ersättningar in till detta konto och från
            det betalar det kontoförande företaget ut en generell och låg
            egenanställningsavgift. Den skall motsvara skatt, sociala avgifter
            och arbetsmarknadsförsäkringar. Avgiften skall vara så låg att
            ingen avskräcks av den. Den skall också gälla upp till ett visst
            intäktsbelopp om exempelvis 300 000 kr per år. Vid högre intäkter
            skall personen i fråga få f-skattsedel och komma in i vanlig taxering
            och med vanliga möjligheter till avdrag för kostnader o.d.
          </note>
          <note>
            Ett annat område där kvinnor, särskilt på landsbygden, ofta söker
            sin utkomst är turismen. Man har möjligheter att erbjuda hantverk,
            övernattning, kulturupplevelser/naturupplevelser eller annat till
            turister. Här behöver samhället satsa mer på att samordna småskalig
            turism. För att locka tillräckligt många turister måste man gå
            samman och erbjuda hela paket.
          </note>
          <note>
            Tillsammans i en region kan man så skapa sysselsättning för flera
            mindre företag i näringen. För att nå utanför landets gränser
            måste man också gå ihop flera mindre regioner så att man har ett
            tillräckligt varierat utbud och så att den som funderar på att
            resa till Sverige kan se flera olika ställen och uppleva olika
            saker.
          </note>
          <note>
            Samhället behöver stödja verksamhet av det här slaget och ibland
            också ta initiativ till samordning. Avundsjuka mellan regioner
            och att man inte kan samarbeta kan annars hindra att människor
            får sysselsättning i både tätorter och landsbygd.
          </note>
          <note>
            För att minska arbetslösheten för både kvinnor och män måste
            alla möjligheter till nyordning prövas.
          </note>
          <note>
            Även gamla idéer måste prövas på nytt. Kanske finns en annan
            vinkling i dag än för ett par år sedan. Kvinnor kan ofta vara
            prestigelösa och är redo att pröva nytt. Låt politiken på många
            sätt präglas av kvinnors sätt att tänka.
          </note>
          <note type="speaker">
            Anf. 194 INGRID BURMAN (v) replik:
          </note>
          <note>
            Herr talman! Jag kan dela uppfattningen om mycket av det Margareta
            Andersson sade i sitt anförande, t.ex. att kvinnor ofta får nöja
            sig med väldigt litet och att det är en ordning vi bör ändra på.
          </note>
          <note>
            Men Margareta Andersson sade också att kvinnors arbetslöshet
            är lägre än mäns. Det stämmer ju, om vi ser till hur kvinnors
            arbetslöshet registreras, dvs. att man som deltidsarbetslös inte
            registreras som arbetslös. Man är ju sysselsatt. Kvinnor i Sverige
            äger i dag inte ens rätt att bli en pinne i arbetslöshetsstatistiken,
            utan skall nöja sig med deltidsarbete. Efter en period har man
            inte rätt till a-kassa. Då förs man ut ur systemet. Hela regelverket
            är alltså uppbyggt kring män och mäns arbetslöshet.
          </note>
          <note>
            Är Margareta Andersson beredd att göra gemensam sak med Vänsterpartiet
            när det gäller att också gå vidare och synliggöra kvinnors villkor
            och kvinnors undersysselsättning.
          </note>
          <note type="speaker">
            Anf. 195 MARGARETA ANDERSSON (c)
          </note>
          <note>
            replik:
          </note>
          <note>
            Herr talman! Jag är i det här fallet beredd att arbeta tillsammans
            med Ingrid Burman. Just de frågor som
          </note>
          <note>
            Ingrid Burman tar upp här är väldigt viktiga. Många gånger har
            vi alltså inte klart för oss hur situationen ser ut för många
            kvinnor på arbetsmarknaden.
          </note>
          <note>
            En av de saker som jag anser vara mycket viktig är att man också
            kräver en annan behandling, att man inte accepterar korta vikariat,
            deltider och annat. Det gör inte männen och då behöver inte vi
            kvinnor göra det heller. Jag kan hålla med Ingrid Burman.
          </note>
          <note type="speaker">
            Anf. 196 INGRID BURMAN (v) replik:
          </note>
          <note>
            Herr talman! Jag tycker att det är bra att vi nu blir två partier
            som tillsammans driver frågan att även kvinnor har rätt att få
            sin arbetslöshet, som i vissa delar ser annorlunda ut än mäns
            arbetslöshet, synlig och införd i statistiken och att vi gemensamt
            också strävar efter att ändra språkbruket. Kvinnors arbetslöshet
            är större än männens, men den ser annorlunda ut. Jag tror att
            det är viktigt även med de små detaljerna för att vi sedan gemensamt
            skall kunna få till de politiska redskap som behövs. Jag delar
            Margareta
          </note>
          <note>
            Anderssons uppfattning, och en rad av de förslag som hon har
            presenterat från talarstolen skall vi arbeta gemensamt för.
          </note>
          <note type="speaker">
            Anf. 197 MARGARETA ANDERSSON (c)
          </note>
          <note>
            replik:
          </note>
          <note>
            Herr talman! Jag är glad för att Ingrid Burman och jag också
            kan vara överens om en del av de förslag som jag har lagt fram.
            Det finns fler, och vi behöver söka efter många fler okonventionella
            lösningar för arbetsmarknadsfrågorna.
          </note>
          <note>
            Jag tycker också att det är viktigt att vi framför allt ser till
            att småföretagandet och kvinnors företagande underlättas i så
            stor utsträckning som möjligt. Det är inom det området, kanske
            inte minst inom en kooperativ verksamhet, som kvinnor i framtiden
            kommer att ha en sysselsättning, och det skall ske i alla delar
            av vårt land.
          </note>
          <note type="speaker">
            Anf. 198 ISA HALVARSSON (fp):
          </note>
          <note>
            Herr talman! Inte sedan 1974 har sysselsättningen varit så låg
            i vårt land. Det är ett gigantiskt misslyckande för den socialdemokratiska
            politiken. När man ser så dåliga tendenser måste man ändra sig
            och sluta skydda sina politiska tragedier. Det är dags för en
            ny kurs.
          </note>
          <note>
            Alltför ofta framställs arbetsmarknadsministern och AMS-chefen
            som huvudpersonerna i kampen mot arbetslösheten. Det är de inte.
            Kampen mot arbetslösheten måste vara en kamp för de människor
            och de processer som skapar nya jobb.
          </note>
          <note>
            Ett väsentligt förändrat företagsklimat krävs, där hundratusentals
            enskilda människor känner det mödan värt att starta nya företag
            eller att expandera redan befintliga företag. För det krävs undanröjande
            av hinder av olika slag, men också att signaler ges - i stort
            och i smått - om ett nytt företagarklimat. Det gäller synen på
            företagarna, människorna bakom företagen. Och där finns mycket
            att förändra. Jag vill ta två exempel på detta som stått att läsa
            i pressen de senaste veckorna och som visar att samhället inte
            förstår eller vill ta hänsyn till företagandets villkor:
          </note>
          <note>
            I lördags tvingades företagaren, bagaren Najafi i
          </note>
          <note>
            Forshaga att stänga sitt kafé. Det var kommunens
          </note>
          <note>
            ALU-kafé som konkurrerat ut honom genom att ha halva priset på
            mackor och bullar, något som man kunde ha eftersom man inte hade
            några lönekostnader för de anställda.
          </note>
          <note>
            Claes Lindahl i Varberg vägrades uppskov med militärtjänsten.
            Hans expanderande dataföretag äventyras. Jag gör gärna lumpen
            - men inte nu, säger han. På överklagandenämnden säger man att
            det främst är de som söker uppskov för studier som har en chans
            att få det.
          </note>
          <note>
            En grundsten i ett företagsklimat där man törs investera i sina
            drömmar och satsa framåt är en stabil omgivning. Att lita på att
            spelreglerna inte förändras från dag till dag är nödvändigt för
            den som skall bygga upp en långsiktig verksamhet.
          </note>
          <note>
            Förutom stabila spelregler är det givetvis också viktigt med
            goda ekonomiska incitament. För även om många inte främst startar
            eget för pengarnas skull, måste det finnas möjligheter att också
            tjäna på sitt företag. Skall man våga ta chanser och investera
            sina mödosamt ihopsparade slantar är det naturligtvis bra om det
            finns något att vinna. Vill vi ha växande och starka företag,
            måste de givetvis få gå med vinst -
          </note>
          <note>
            utan att företagarna betraktas som spekulanter och klippare.
          </note>
          <note>
            Den stora potentialen för en sysselsättningsuppgång torde finnas
            i tjänstesektorn. Men det krävs att de hinder som i dag står i
            vägen för nya riktiga jobb undanröjs. Företagsbeskattningen är
            i huvudsak konstruerad för storföretagen. Många av företagen inom
            tjänstesektorn - och många av dem som vi vill skall tillkomma
            - är typiska småföretag. I decennier har egna företagare i s.k.
            fåmansbolag direkt diskriminerats jämfört med de börsnoterade
            företagen. Fåmansbolagen har knappast betraktats som några "hjältar",
            snarare som presumtiva "skattesmitare och fifflare".
          </note>
          <note>
            De snåriga och oöverskådliga skattereglerna måste ändras och
            sänkas i syfte att förenkla för fåmansföretagen.
          </note>
          <note>
            En ständig källa till problem är framför allt de små företagens
            kapitalförsörjning, i synnerhet riskkapital för mindre tillväxtföretag.
            Förutom avskaffande av dubbelbeskattning på aktier måste det införas
            lättnader i bolagsskatten. Möjligheter att använda egna vinstmedel
            måste införas för nya snabbväxande företag. Om det inte görs några
            utdelningar av vinsten, måste den kunna återinvesteras i företaget
            utan bolagsskatt.
          </note>
          <note>
            De personliga inkomstskatterna, socialavgifterna och momsen bidrar
            till att de s.k. skattekilarna blir så orimligt höga. Skatter
            på arbete är viktiga för människors beslut om hur de skall använda
            sin tid. Ingemar
          </note>
          <note>
            Hansson, chef för ekonomiska avdelningen på Finansdepartementet,
            har i ett exempel med en advokat och en snickare visat på de destruktiva
            skattekilarna.
          </note>
          <note>
            Om advokaten, som är egenföretagare, skall betala snickaren 1
            000 kr inklusive moms för en reparation i hemmet måste han först
            tjäna ihop 1 000 kr netto, vilket kräver att han drar in 3 850
            kr brutto inklusive moms. För att det skall löna sig att köpa
            tjänsten måste alltså snickaren vara 3,8 gånger produktivare än
            advokaten. Det är verkligen inte säkert att det är de högavlönade
            som egentligen betalar priset för de höga marginalskatterna! Det
            är de som inte får göra jobbet.
          </note>
          <note>
            Folkpartiet vill sänka skatten på arbete, först och främst i
            tjänstesektorn, så att de orimliga skattekilarna minskar. Effekterna
            kan studeras i Danmark, där tusentals jobb tillkommit de senaste
            åren genom att hushållssektorn blivit en vit arbetsmarknad. Sverige
            behöver fler skattebetalare.
          </note>
          <note>
            Herr talman! Folkpartiets politik går ut på att de som inte har
            jobb skall få jobb för att de som inte får vård skall få vård.
            Vi är optimistiska, för vi tror på människorna!
          </note>
          <note type="speaker">
            Anf. 199 MONICA GREEN (s) replik:
          </note>
          <note>
            Herr talman! Snacka går ju. Men frågan är vad det blir i fråga
            om konkret politik när det väl visar sig hur ni bedriver politiken.
            Det låter som om Isa Halvarsson vurmar om företagen. Men hur var
            det med företagen egentligen? Det var rekordmånga företag som
            gick i konkurs under er tid. Det var då som arbetslösheten sköt
            i höjden.
          </note>
          <note type="speaker">
            Anf. 200 ISA HALVARSSON (fp) replik:
          </note>
          <note>
            Herr talman! Det är sant att det var dåliga tider.
          </note>
          <note>
            De började under den socialdemokratiska regeringen.
          </note>
          <note>
            Hösten 1991 försvann det 15 000 jobb i månaden eller 3 500 jobb
            i veckan. Hösten 1994, efter det att den borgerliga regeringen
            hade genomfört en mängd förändringar, tillkom 9 000 jobb i månaden
            eller
          </note>
          <note>
            2 000 jobb i veckan. Vi kan faktiskt säga att vi har bevisat
            att vi kan vända utvecklingen - utan någon som helst hjälp av
            Socialdemokraterna. Ni sade nej till 70 % av de besparingar vi
            föreslog och drev igenom.
          </note>
          <note type="speaker">
            Anf. 201 MONICA GREEN (s) replik:
          </note>
          <note>
            Herr talman! Visst vände ni. Men vad var det ni vände? Förutom
            att arbetslösheten rusade i höjden och att konkurserna ökade under
            er tid, blev det ett gigantiskt budgetunderskott som vi har fått
            ta hand om.
          </note>
          <note type="speaker">
            Anf. 202 ISA HALVARSSON (fp) replik:
          </note>
          <note>
            Herr talman! Budgetunderskottet hade sett betydligt bättre ut
            om Socialdemokraterna i opposition hade sagt ja till de minskade
            utgifterna. I stället föreslog Socialdemokraterna ofinansierade
            skattesänkningar.
          </note>
          <note>
            Monica Green satt inte i riksdagen under den förra perioden och
            har alltså inte tryckt på alla nej-knappar.
          </note>
          <note>
            Men så var det.
          </note>
          <note type="speaker">
            Anf. 203 INGRID BURMAN (v):
          </note>
          <note>
            Herr talman! Det finns ingenting som sorterar människor så mycket
            som arbetslösheten. Det är om du har en plats på arbetsmarknaden
            som avgör om du finns med i välfärdssystem eller utanför, om du
            skall få en rimlig pension att leva på eller om du skall bli fattigpensionär,
            om du skall ha möjlighet att försörja dig själv eller förpassas
            till olika försörjningssystem.
          </note>
          <note>
            Jag tvingas konstatera att en i övrigt relativt aktiv regering
            har visat en förvånansvärd passivitet när det gäller att åtgärda
            arbetslösheten. Nu är det ingen enkel uppgift att bryta massarbetslösheten.
            Det krävs en mängd åtgärder.
          </note>
          <note>
            Det handlar om förnyelse av näringsliv, om att öka de svaga hushållens
            köpkraft, om att stärka kommunernas ekonomi med inriktning på
            jobb. Det handlar om satsning på infrastruktur, gröna jobb. Det
            handlar om att näringslivet måste ta ett utökat ansvar för att
            rekrytera och utbilda sin egen arbetskraft, t.ex. med hjälp av
            obligatoriska praktikplatser och återkommande kompetensutveckling.
          </note>
          <note>
            Det handlar om att öka antalet arbetade och avlönade timmar.
            Men det räcker inte enbart med detta.
          </note>
          <note>
            Vi i Vänsterpartiet är starkt kritiska mot och förvånade över
            att den svenska regeringen, till skillnad från andra regeringar,
            nu senast Frankrike och Italien, frånhänder sig arbetstidsförkortningen
            som ett medel när det gäller att öka sysselsättningen och minska
            arbetslösheten. Vi tycker att det är allvarligt att man så kategoriskt
            väljer bort den diskussionen, inte minst mot bakgrund av att arbetslösheten
            i Sverige delvis är strukturell. Det krävs strukturella åtgärder
            för att möta arbetslösheten om den skall sänkas till en rimlig
            nivå inom en rimlig tid.
          </note>
          <note>
            Mot den bakgrunden är det allvarligt att arbetstiden är ojämnt
            fördelad mellan könen. Dagens arbetstidsmönster med 8-timmarsdagen
            och 40-
          </note>
          <note>
            timmarsveckan fastställdes i ett samhälle där en i hushållet
            arbetade och där en var hemma och skötte servicen. Det var någon
            sorts manlig arbetstidsnorm som inte längre stämmer i ett samhälle
            där två i hushållet arbetar.
          </note>
          <note>
            När kvinnor gick ut på arbetsmarknaden, betalade de sin egen
            arbetstidsförkortning genom att i stor utsträckning arbeta deltid.
            Dessutom är nästan hela den arbetsmarknad som domineras av kvinnor
            organiserad med deltid. Det innebär en deltidslön på en redan
            alltför låg lön. Många kvinnor har inget val när det gäller de
            villkoren.
          </note>
          <note>
            Varken i offentlig sektor eller i övrig servicesektor verkar
            den gamla industrinormen med 8-timmarsdag fungera - varken utifrån
            verksamhetens eller individens behov.
          </note>
          <note>
            Att förkorta arbetstiden innebär att fördela arbetstiden och
            därmed också löneinkomsterna rättvisare mellan könen. På sikt
            kommer det att påverka den ojämna fördelningen av pensioner -
            som är en förlängning av vårt arbetsliv och våra inkomster.
          </note>
          <note>
            Det är bekymmersamt att regeringen så totalt avhänt sig arbetstidsförkortningen
            som redskap både när det gäller att fördela lönearbete på ett
            rättvist sätt mellan könen och mellan de som i dag finns i arbetslivet
            och de som ställs utanför arbetsmarknaden. Regeringen har inte
            ens lagt fram något förslag när det gäller det alltjämt gigantiska
            övertidsuttaget. Det registrerade och det dolda övertidsuttaget
            motsvarar långt mer än 100 000 årsarbetstillfällen. En del undersökningar
            talar om 130 000 årsarbetstillfällen.
          </note>
          <note>
            Övertiden, nu liksom tidigare, är fördelad så att främst män
            med små barn arbetar övertid. Ett antagande - mitt antagande -
            är att de här männen har hustrur eller sambor som under samma
            period arbetar deltid med deltidslön. Fördelning, ja.
          </note>
          <note>
            Räknar man in övertidsberget blir lönearbetstiden än mer snett
            fördelad mellan könen, liksom inkomsterna. Att begränsa övertidsuttaget
            skulle snabbt fördela arbetet på ett rättvisare sätt mellan könen
            och mellan dem som arbetar för mycket och dem som inte har arbete.
            Tyvärr underlåter regeringen att ta även i den här frågan. Vänsterpartiet
            har upprepade gånger lagt fram förslag i den riktningen, liksom
            LO och andra fackliga organisationer.
          </note>
          <note>
            Efter valet 1994 tillsatte regeringen en arbetstidskommitté som
            har lämnat en slutrapport. Där lade man bl.a. fram förslag om
            en begränsning av övertidsuttag. Regeringen har under perioden
            sagt att man skall komma med en proposition om arbetstider. Man
            har skjutit på det, och nu har man skjutit på det så att den tydligen
            inte kommer under den här mandatperioden.
          </note>
          <note>
            Det här tycker vi är beklagligt. Även icke-beslut har ett pris
            som skall betalas, och priset för just det här icke-beslutet i
            arbetstidsfrågan är en försatt ojämlik fördelning av det betalda
            arbetet och löneinkomsterna mellan könen. Arbetslösheten riskerar
            att vara kvar och permanentas på en orimligt hög nivå.
          </note>
          <note>
            Jag konstaterade när jag följde partiledardebatten att Göran
            Persson hade en vision om ett samhälle i framtiden. Det skulle
            innehålla regional balans och ekologisk omställning. Men vad jag
            saknade i hans vision var det jämställda samhället. Det fanns
            inte med. Det är klart att då kanske behovet av en arbetstidsförkortning
            inte heller är så akut om man inte vill ta alla delar av problemen
            i samhället och förändra.
          </note>
          <note type="speaker">
            Anf. 204 MONICA GREEN (s):
          </note>
          <note>
            Fru talman! Jag vill tala om arbetsmarknaden i framtiden. Flera
            av talarna här i dag har ju vittnat om att vi behöver prata om
            det och om visionerna. Jag tycker att det vi hittills har gjort
            är jätteviktigt. Vi har fått ordning på statens finanser, och
            nu görs det ansträngningar att få ned arbetslösheten. Men vi måste
            också prata om visionerna, om framtiden, om optimismen, om regional
            balans, om ett jämställt samhälle och om ett ekologiskt samhälle.
          </note>
          <note>
            Vi skall självklart ha full sysselsättning. Något annat är otänkbart
            för svensk arbetarrörelse. Vårt delmål är att halvera arbetslösheten
            till år 2000. Under tiden som vi har haft underskott har de humana,
            de mjuka värdena pressats tillbaka, och hårda materiella värden
            har lyfts fram under 90-talet. Nu när ekonomin har sanerats kan
            de mjuka, humanare värdena få ett större utrymme igen.
          </note>
          <note>
            Men vi måste fortsätta att vara noggranna med prioriteringarna.
            Man måste ställa sig frågor som om vi skall ha mer omsorg eller
            mer avancerade vapen till försvaret, om vi skall ha mer vård eller
            sänkta skatter för att anknyta till förmiddagens debatt. T.o.m.
            och med inom försvaret ser man nu att man inte automatiskt blir
            tryggare eller starkare av mer vapen. Man kan t.ex. inte oreserverat
            bara kräva nya miljarder till försvarets svarta hål.
          </note>
          <note>
            Jag tyckte att det var litet trist tidigare här i dag när folkpartirepresentanter
            använde sig av gammal statistik. Det blev lättare så att hävda
            att arbetslösheten inte har sjunkit, när den senaste statistiken
            faktiskt visar att arbetsmarknadsläget stadigt blir bättre. Det
            är särskilt glädjande att den öppna arbetslösheten har minskat
            med 82 000 personer på ett år och att långtidsarbetslösheten minskar.
            Sysselsättningen visar också en fortsatt ökning. Än så länge är
            den svag, men vi skall bli bättre. Vi skall även bli bättre när
            det gäller den sysselsättning som vi hade tappat tidigare.
          </note>
          <note>
            Det är också litet trist när folkpartisterna här i dag kallar
            våra ansträngningar för statistikpolitik. Det är ganska oseriös
            debatt, tycker jag.
          </note>
          <note>
            Arbetslösheten har alltså sjunkit såväl bland män som bland kvinnor.
            Men vi är självfallet inte nöjda med det. Antalet personer i konjunkturberoende
            arbetsmarknadspolitiska åtgärder var enligt AMS statistik 7 000
            färre nu än för ett år sedan. Det känns som vi äntligen kommer
            ut ur den mörka tunneln och kan se framåt igen.
          </note>
          <note>
            Även antalet heltidsstuderande har ökat med
          </note>
          <note>
            36 000. Just studier är ju ett sätt att förebygga arbetslöshet
            och ger möjlighet för Sverige att även fortsättningsvis ligga
            i framkant när det gäller kvalitet och kompetens i arbetslivet.
            Grunden för det nya samhället är just kunskap och kompetens och
            det livslånga lärandet, och här kommer IT väl till pass. Det blir
            både roligare, enklare och lättillgängligare med IT, och jag återkommer
            till det.
          </note>
          <note>
            Vi befinner oss i en brytningstid. Vi går in i ett nytt samhälle.
            Vi kommer att lämna industrisamhället, trots att vi kommer att
            tillverka lika mycket i framtiden. Vi går in i det som ibland
            kallas informationssamhälle. Det kan kännas lite knepigt att inte
            riktigt veta hur samhället kommer att utformas. Många tycker t.o.m.
            att det är jobbigt och vill gå tillbaka till det gamla.
          </note>
          <note>
            Förändring är dock inget nytt. I själva verket är samhället hela
            tiden i förändring. Det blir man ju varse när man tänker tillbaka
            10, 20, 30 år i tiden. Då blir man varse hur mycket som har hänt.
            Då inser man att förändring är det normala och att stillastående
            är det onormala. Men utvecklingen och förändringen går att påverka
            i den riktning vi vill. Det är inget förutbestämt öde som pekar
            ut framtidsvägen. Det är vi som skall visa på visioner och möjligheter
            och som skall sätta upp mål, och då skall vi också se till att
            gå den väg som vi vill gå.
          </note>
          <note>
            Men låt oss i denna förändringens tid tala om livskvalitet, om
            arbete, om fritid, om mer tid, om möjlighet att påverka sitt arbete,
            om makt över sin vardag, om tillit. Jag menar att vi har goda
            förutsättningar att klara det goda arbetet i framtiden, att klara
            både större inflytande, kompetensutveckling och flexibilitet på
            de anställdas villkor.
          </note>
          <note>
            Jag vill med tanke på den debatt om arbetstidsförkortning som
            pågick på förmiddagen och som även
          </note>
          <note>
            Ingrid Burman tidigare talade om säga att vi s-kvinnor har drivit
            frågan om arbetstidsförkortning under en mycket lång tid. Men
            det är inte förrän nu som det börjar slå igenom inom vissa branscher.
            Även arbetstidsförkortning handlar om livskvalitet. Vi vill att
            de ofrivilligt deltidsarbetande, bl.a. kvinnorna, och de heltids-
            och övertidsarbetande möts på vägen för att nå full sysselsättning.
          </note>
          <note>
            Men var finns då de nya jobben som vi vill lyfta fram som viktiga?
          </note>
          <note>
            Jag är helt övertygad om att omställningen till ett ekologiskt
            hållbart samhälle, dels via ombyggnaden i hela Sverige till ett
            hållbart energisystem, dels genom hushållning och andra miljösatsningar,
            kan ge många gröna jobb både i privat och i offentlig regi. Jag
            kan konstatera att Eva Björne i debatten tidigare i dag sade att
            man helt plötsligt fattade beslutet om kärnkraftsavveckling. Det
            plötsliga beslutet tog bara 17 år från det att vi hade en folkomröstning
            att fatta. Så plötsligt var det.
          </note>
          <note>
            Miljö och IT hänger ihop. Vi kan effektivisera och optimera transporter
            med IT. Vi kan ha interaktiv kommunikation för en ekologisk utveckling
            och vi kan gå över till en uthållig infrastruktur.
          </note>
          <note>
            IT är den snabbast växande branschen och där saknas yrkesfolk.
            Jag måste passa på att berömma regeringen för att man tillsammans
            med IT-branschen skapar 10 000 nya utbildningsplatser. Men det
            finns betydligt fler områden än IT - medier, ekoturism, upplevelser,
            logistik, tjänster och livsmedel. Vi behöver ett kunskapslyft
            när det gäller både ekologi, språk och IT.
          </note>
          <note type="speaker">
            Anf. 205 ANN-KRISTIN FØSKER (fp) replik:
          </note>
          <note>
            Fru talman! Först vill jag säga till Monica Green att jag också
            tycker att det är härligt med visioner här i plenisalen. Men jag
            har ändå ett par frågor till henne, eftersom hon representerar
            Skaraborgs län om jag har förstått det rätt.
          </note>
          <note>
            Den kritik som Monica Green gav till folkpartister tar jag inte
            åt mig av, för jag har inte kommit med någon statistik tidigare.
            Men jag har däremot alldeles färsk statistik från SCB, som talar
            om sysselsättningsförändringen från tredje kvartalet 1994 till
            fjärde kvartalet 1997. Just för Skaraborgs län har antalet sysselsatta
            minskat med totalt 1 000. Då skall det observeras att 3 000 färre
            kvinnor är sysselsatta, medan antalet sysselsatta män har ökat
            med 2 000. Då undrar jag vad Monica Green säger till dessa kvinnor
            i Skaraborgs län. Monica Green vill ha regional balans och ett
            jämställt samhälle. Hur skall dessa 3 000
          </note>
          <note>
            kvinnor - för att man åtminstone skall komma i någorlunda balans
            med hur det var tredje kvartalet 1994
          </note>
          <note>
            - få jobb?
          </note>
          <note type="speaker">
            Anf. 206 MONICA GREEN (s) replik:
          </note>
          <note>
            Fru talman! Jag kan passa på att göra reklam för ett nytt län
            som just har fötts och som heter Västra
          </note>
          <note>
            Götalands län. Det är ingen kritik mot att Ann-Kristin
          </note>
          <note>
            Fösker inte tänkte på det. Jag är skaraborgare i alla fall, även
            om Västra Götalands län nu finns och vi nu tillhör det länet.
            Men Skaraborg försvinner ju inte från kartan bara för att det
            inte längre är ett län.
          </note>
          <note>
            Jag vill fortsätta på den inslagna vägen som vi nu äntligen ser
            börjar ge resultat. Det tog mycket lång tid, och jag är inte glad
            över att det tog så lång tid att sanera ekonomin och att det tog
            så lång tid innan det började ge resultat på arbetslöshetssiffrorna.
            Nu äntligen ser vi detta ljus i tunneln. Och jag är ganska övertygad
            om att även vi skaraborgare kommer att få ta del av den nya infrastrukturen
            och de nya jobben i framtiden.
          </note>
          <note type="speaker">
            Anf. 207 ANN-KRISTIN FÖSKER (fp) replik:
          </note>
          <note>
            Fru talman! Jag tackar för uppgiften om att det heter Västra
            Götalands län. Men det finns inte med i statistiken.
          </note>
          <note>
            Kan Monica Green tala om för mig, om dessa siffror inte stämmer,
            hur det ser ut i Monica Greens län i dag? Anser Monica Green att
            arbetslösheten har minskat där och att fler kvinnor är sysselsatta
            där i dag än tredje kvartalet 1994? Har Monica Green någon aning
            om det?
          </note>
          <note type="speaker">
            Anf. 208 MONICA GREEN (s) replik:
          </note>
          <note>
            Fru talman! I Västra Götalands län kommer vi att följa denna
            utveckling mycket noga. Det blir ju litet speciellt eftersom vi
            går över från ett system till ett annat i och med att det blir
            en ny region. Det är väldigt spännande att följa den utvecklingen.
          </note>
          <note>
            Jag är ganska övertygad om att det kommer att bli bättre i framtiden
            och att det kommer att bli fler jobb.
          </note>
          <note>
            Jag är självklart inte nöjd med att människor är arbetslösa i
            dag. Det är ingen socialdemokrat som är nöjd med att vi har en
            hög arbetslöshet, utan vi fortsätter våra ansträngningar för att
            få ned arbetslösheten i hela landet.
          </note>
          <note type="speaker">
            Anf. 209 INGRID BURMAN (v) replik:
          </note>
          <note>
            Fru talman! Monica Green säger att de socialdemokratiska kvinnorna
            vill ha en arbetstidsförkortning, och det är bra. Bl.a. de socialdemokratiska
            kvinnorna har drivit den här frågan på ett förtjänstfullt sätt.
            Men min upplevelse av socialdemokratiska kvinnors agerande just
            nu är att de mer är observatörer än aktörer i frågan.
          </note>
          <note>
            Min fråga till Monica Green är: Tror Monica Green att man kommer
            att få med sig de lågavlönade kvinnorna på ett framgångsrikt sätt
            när det gäller att få igenom en arbetstidsförkortning enbart avtalsvägen,
            om man inte samtidigt går in politiskt och underlättar det genom
            att t.ex. skapa ett utökat löneutrymme inom vissa sektorer, vilket
            Vänsterpartiet anser att man skall göra? Kommer de lågavlönade
            kvinnorna att avtalsvägen kunna driva denna fråga?
          </note>
          <note type="speaker">
            Anf. 210 MONICA GREEN (s) replik:
          </note>
          <note>
            Fru talman! Kvinnorna måste ha en lön att leva på.
          </note>
          <note>
            Det är därför som de än så länge är tveksamma till att sänka
            arbetstiden. Vi följer alltså utvecklingen mycket noga genom att
            titta på om parterna klarar av detta eller om det måste ske genom
            lagstiftning.
          </note>
          <note>
            Vi vill att de deltidsarbetande kvinnorna skall kunna mötas någonstans.
            De måste ju inte gå upp till
          </note>
          <note>
            40 timmars arbetsvecka, om man nu skall arbeta för en arbetstidsförkortning.
            De som jobbar heltid skall kunna möta dem som jobbar deltid. På
            det sättet skulle man kunna lösa detta problem.
          </note>
          <note type="speaker">
            Anf. 211 INGRID BURMAN (v) replik:
          </note>
          <note>
            Fru talman! Jag tror att Monica Green och jag är helt eniga om
            vart vi skall. Frågan är hur vi kommer dit. Vänsterpartiet har
            väckt ett förslag som innebär att man kombinerar detta, så att
            detta sker dels genom lagstiftning, dels genom avtal med de avtalsslutande
            parterna.
          </note>
          <note>
            Men för att detta skall bli möjligt och för att kvinnor i de
            lågavlönade yrkena skall kunna få del av denna process och inte
            behöva avstå alltför mycket av ett kommande löneutrymme, vill
            vi att samhället går in och sänker arbetsgivaravgifterna inom
            vissa sektorer, vilket vi har redovisat i vår motion, för att
            det skall finnas ett utrymme som gör att vi får med oss de kvinnor
            som finns i låglönebranscherna.
          </note>
          <note>
            Har Monica Green några synpunkter på detta, eller har Monica
            Green några andra lösningar för att en arbetstidsförkortning skall
            vara möjlig även för kvinnor i låglöneyrken?
          </note>
          <note type="speaker">
            Anf. 212 MONICA GREEN (s) replik:
          </note>
          <note>
            Fru talman! Jag vill avvakta med lagstiftning tills jag ser hur
            det går. Jag tror att det handlar om att kvinnors arbete måste
            uppvärderas och att de måste ha en god löneutveckling. När de
            har en lön att leva på och när de har ett bra jobb osv., då är
            de också beredda att vara med och diskutera arbetstidsförkortningen.
          </note>
          <note type="speaker">
            Anf. 213 HANNA ZETTERBERG (v) replik:
          </note>
          <note>
            Fru talman! Monica Green talade om visioner. Det tycker jag är
            bra. Det är det som vi skall göra under den allmänpolitiska debatten.
            Hon talade om att vi är inne i en brytningstid. Jag ser väl på
            situationen på i stort sett samma sätt. Ja, vi står inför ett
            vägval.
          </note>
          <note>
            Jag skulle vilja tala litet grand om miljöfrågorna som Monica
            Green kom in på, men inte så konkret.
          </note>
          <note>
            Regeringen har ju gjort en hel del när det gäller miljöfrågorna.
            Vi har skapat ekologiska fonder, som bl.a.
          </note>
          <note>
            har sin grund i ett samarbete med Vänsterpartiet hösten 1994.
            Det är jättebra. Vi har börjat avveckla kärnkraften, och miljöbalken
            kommer. Men varför står man och stampar när det gäller trafikfrågorna,
            Monica
          </note>
          <note>
            Green, när trafiken är huvudansvarig för de allra flesta miljöproblem
            som vi har i Sverige?
          </note>
          <note type="speaker">
            Anf. 214 MONICA GREEN (s) replik:
          </note>
          <note>
            Fru talman! Jag tror faktiskt att trafikfrågorna också kommer
            att kunna lösas i framtiden, bl.a. genom det som jag nämnde i
            mitt anförande, nämligen att man skall ha en optimal IT-satsning
            på logistik och att man då kan optimera transporterna på ett annat
            sätt.
          </note>
          <note>
            Man kan då använda sig av en kombinerad trafik genom att lätt
            kunna lasta över från tåg till lastbil osv.
          </note>
          <note>
            Jag tror därför att vi inom en snar framtid även kommer att kunna
            lösa detta.
          </note>
          <note type="speaker">
            Anf. 215 HANNA ZETTERBERG (v) replik:
          </note>
          <note>
            Fru talman! Naturligtvis finns det vissa frågor inom trafikområdet
            som även jag ser är positiva. Nollvisionen är en annan sådan som
            jag tror att vi kan bygga väldigt mycket på. Men när jag talar
            om vägval, och när jag talar om brytningstid, så vill jag i alla
            fall poängtera att det är viktigt att man vågar ta strid för saker.
            Det är viktigt att vi som politiker vågar vara dem som har visionerna
            och som också driver igenom dessa visioner. Där ser jag att man
            i fråga om trafikpolitiken - framför allt med Socialdemokraterna
            och
          </note>
          <note>
            Moderaterna i spetsen - faktiskt står och stampar och tyvärr
            sätter krokben för i princip alla andra initiativ som tas på miljöområdet.
          </note>
          <note type="speaker">
            Anf. 216 MONICA GREEN (s) replik:
          </note>
          <note>
            Fru talman! Jag kan inte riktigt hålla med Hanna
          </note>
          <note>
            Zetterberg om det, även om jag håller med om att det är oerhört
            viktigt. Men jag tycker inte att vi socialdemokrater står och
            stampar när det gäller trafikfrågorna. Men jag är övertygad om
            att vi inom ett par år, när vi har lärt oss IT-tekniken och kan
            optimera transporterna och när vi kan se till att man inte låter
            några lastbilar köra tomma osv., satsar på att de långa transporterna
            sker med järnväg eller med det mest energieffektiva transportmedlet,
            kanske fartyg osv. När vi har kommit in i det är jag övertygad
            om att även trafikfrågorna kommer att bli miljövänligare.
          </note>
          <note type="speaker">
            Anf. 217 TOMAS HÖGSTRÖM (m):
          </note>
          <note>
            Fru talman! Det finns anledning att vara orolig i dag. Det har
            redovisats från olika företrädare för riksdagens partier att det
            finns en oro för den situation som råder med en hög arbetslöshet
            och en utveckling där allt färre skall försörja alltfler. Det
            borde stämma till eftertanke. Det är ju bara med fler jobb som
            Sverige har möjligheter att förbättra den välfärd som vi alla
            säger oss slå vakt om.
          </note>
          <note>
            Jag kommer från Västmanlands län, och där tror jag att vi har
            större anledning än på många andra håll i landet att vara oroliga.
            Om jag redovisar hur det förhåller sig med arbetslösheten och
            människor i åtgärder i kommunerna där blir det en mycket negativ
            redovisning.
          </note>
          <note>
            Det rör sig om följande procenttal: Fagersta
          </note>
          <note>
            9,5 %, Skinnskatteberg 8,3 %, Norberg 11,4 %, Köping 11,9 %,
            Arboga 10,0 %, Kungsör 10,7 %, Västerås 10,3 %, Hallstahammar
            11,3 %, Surahammar
          </note>
          <note>
            10,7 %, Sala 11,2 % och Heby 10,4 %. Totalt ligger arbetslösheten,
            inklusive människor i olika åtgärder, på 10,6 %.
          </note>
          <note>
            Bakom dessa procentsiffror, som i diskussionen mera har cirkulerat
            på nationell nivå, döljer sig individer, människor - bekymrade
            människor, människor som lever i en vardag som de många gånger
            har svårt att klara. Kanske vill de inget hellre än arbeta. Totalt
            handlar det i länet om 17 113 personer. Det är bekymrande!
          </note>
          <note>
            I riket handlar det, som alla känner till, om
          </note>
          <note>
            495 737 personer. Vi har då bytt ut procenten mot antalet personer.
            Levnadshistorierna återfinns i medierna. Där framgår vilka människor
            det handlar om.
          </note>
          <note>
            Arbetslösheten är ett gissel och skall naturligtvis bekämpas.
            Det ställer, vill jag påstå, krav på andra åtgärder, på nya åtgärder.
            Monica Green talade här alldeles nyss om förändringar. Jag tror
            också att det är förändringar som behövs. Det gäller då förändringar
            inom skatteområdet och förändringar i fråga om regleringar och
            regelverk inom allt till vilket företagande och arbete hör. Det
            handlar också om att öppna nya möjligheter, nya arbetsområden,
            t.ex. för vanliga människor att efterfråga tjänster. Det gäller
            att kunna göra det öppet och ärligt, för visst finns det en efterfrågan!
          </note>
          <note>
            Det handlar om en ny politik för företagande. Redovisningarna
            och förslagen till åtgärder har varit många. Vi har också sett
            en förändring under de gångna åren. Vi såg ju Socialdemokraterna
            och andra göra upp om införandet av ett utökat arbetsgivarinträde
            t.ex., vilket man senare backade från. Konsekvenserna av den åtgärden
            var ju direkt negativa för företagens möjligheter att anställa.
          </note>
          <note>
            Framför allt måste vi bygga på de små företagen.
          </note>
          <note>
            Det är de små företagen, på företagandet, som är förutsättningen
            för att komma till rätta med den arbetslöshet som råder. Vi må
            ha många fina debatter i
          </note>
          <note>
            Sveriges riksdag och vi må måla vilka visioner vi vill men det
            är först i och med företagandet och möjligheterna för vanliga
            människor att förverkliga sina idéer som arbetslösheten kan botas.
          </note>
          <note type="speaker">
            Anf. 218 PAAVO VALLIUS (s) replik:
          </note>
          <note>
            Fru talman! Tomas Högström efterlyser nya åtgärder. Själv har
            jag förmånen att sitta med i arbetsmarknadsutskottet. Jag skulle
            vilja fråga om Tomas Högström ställer upp på de motioner som hans
            partivänner har väckt i vårt utskott. Bl.a. tycker de att det
            här med kollektivavtal är pest för arbetslivet. Man vill minska
            kollektivavtalets betydelse och få en friare användning där för
            företagen. Dessutom undrar jag om Tomas Högström ställer upp på
            kravet om att arbetsrätten helt och hållet skall avregleras.
          </note>
          <note type="speaker">
            Anf. 219 TOMAS HÖGSTRÖM (m) replik:
          </note>
          <note>
            Fru talman! Paavo Vallius, vi kommer båda från
          </note>
          <note>
            Västmanlands län och vi känner varandra väl, liksom vi känner
            till situationen i Västmanland. Ja, jag ställer faktiskt upp på
            kravet om att man skall minska kollektivavtalets betydelse. Inte
            minst i vårt län kan vi se exempel på att företagare hamnar i
            lägen där man mer eller mindre måste gå ut med ett allmänt upprop
            i landet för att slippa ur en situation som kollektivavtalet och
            de fackliga regelverken har åstadkommit.
          </note>
          <note>
            Det krävs alltså förändringar. Vi kan ju läsa rubriker om att
            rekryteringsstöd tränger undan reguljärt arbete. Åtgärderna försvårar
            för människor att få riktiga jobb.
          </note>
          <note type="speaker">
            Anf. 220 PAAVO VALLIUS (s) replik:
          </note>
          <note>
            Fru talman! Jag är övertygad om att vi båda har besökt samma
            företag i vårt län. Inte på något av de företag som jag besökt
            i vårt län har man sagt att kollektivavtalet är ett bekymmer när
            det gäller att öka sysselsättningen och att skapa nya jobb. I
            stället tror jag att framför allt de mindre och medelstora företagen
            upplever att det är en styrka att de har ett kollektivavtal, att
            de har ramar på arbetsmarknaden att rätta sig efter. Jag kan inte
            förstå varför Moderaterna vill minska kollektivavtalets betydelse.
          </note>
          <note type="speaker">
            Anf. 221 TOMAS HÖGSTRÖM (m) replik:
          </note>
          <note>
            Fru talman! Ferritas är ett företag i Köping som
          </note>
          <note>
            Paavo Vallius närmare borde studera. Det är ett exempel på varför
            Moderaterna, således också jag, vill minska kollektivavtalets
            betydelse. Till saken hör väl också att de anställda vid nämnda
            företag de facto har visat på de möjligheter som finns att flytta
            beslut så att säga ned till arbetsplatsen genom att lämna de fackliga
            organisationerna och den tvångsförvaltning som uppenbarligen tycks
            finnas där.
          </note>
          <note type="speaker">
            Anf. 222 ARNE KJÖRNSBERG (s) replik:
          </note>
          <note>
            Fru talman! Jag har väldigt stor respekt för Tomas
          </note>
          <note>
            Högströms åsikter om arbetslöshetens gissel. Utan att känna den
            ärade ledamoten från Västmanland kan jag säga att jag är säker
            på att han talade från hjärtat.
          </note>
          <note>
            Tomas Högström, problemet är att under tre korta år tredubblades
            arbetslösheten i vårt land. En tidigare ledamot av denna kammare
            och sedermera arbetsmarknadsminister, nämligen Anna-Greta Leijon,
            har lärt mig och många andra att det är livsfarligt att släppa
            upp arbetslösheten på det sätt som gjordes, för då tar det lång
            tid att få ned den.
          </note>
          <note>
            Jag kan inte Västmanlands län speciellt bra men jag kan mitt
            eget län - Älvsborgs län, som det tidigare hette. Numera tillhör
            vi ju Västra Götalands län. I
          </note>
          <note>
            Älvsborgs län gick arbetslösheten ned väldigt mycket under andra
            halvåret 1997. Det finns alltså glädjande tecken, så måla inte
            en viss potentat på väggen utan se i stället ljusningarna, Tomas
            Högström!
          </note>
          <note type="speaker">
            Anf. 223 TOMAS HÖGSTRÖM (m) replik:
          </note>
          <note>
            Fru talman! Vi politiker har väldigt lätt för att teckna in varje
            framgång som redovisas i ett statistiskt material.
          </note>
          <note>
            Kanske skulle jag först ha framfört ett tack till Arne Kjörnsberg
            för de fina orden om min person.
          </note>
          <note>
            Under tre korta år steg arbetslösheten, säger Arne
          </note>
          <note>
            Kjörnsberg. Ja. Men varför? Kjell-Olof Feldt har själv vittnat
            om att om ingenting gjordes i den socialdemokratiska politiken
            så hotade arbetslöshetens stålbad.
          </note>
          <note>
            Tidigare har vi sett en socialdemokratisk finansminister leta
            efter vändpunkten i svensk ekonomi.
          </note>
          <note>
            Den finansministern hette Allan Larsson. De varsel som lades
            var en förutsättning för den arbetslöshetsvåg som rullade under
            tre korta år. Ja. Men när skapades de situationer som ledde till
            att företagen gick omkull? Vad var det som orsakade bankkrisen,
            fastighetskrisen och kollapsen inom byggbranschen?
          </note>
          <note>
            Jo, en serie ofullständiga beslut från Socialdemokraterna. Det
            har både Allan Larsson och Kjell-Olof
          </note>
          <note>
            Feldt vittnat om.
          </note>
          <note type="speaker">
            Anf. 224 ARNE KJÖRNSBERG (s) replik:
          </note>
          <note>
            Fru talman! Jag var med i slutet av 80-talet. Jag satt med i
            finansutskottets sessionssal och försökte driva 1989 igenom åstramningsåtgärder.
            Då ställde inte Tomas Högströms partivänner upp. Det var då vi
            talade om att strama åt den ekonomi som marknaden hade ställt
            till. Tomas Högström, lägg märke till att det var marknaden som
            orsakade både bankkrisen och fastighetskrisen! Det var fråga om
            ren spekulation och om klippare. Där försökte vi strama åt.
          </note>
          <note>
            Jag är ledsen, vi fick inte majoritet, vi var inte tillräckligt
            många. Det blev det som numera bara jag kallar det tillfälliga
            obligatoriska sparandet. Alla andra kallar det för tvångssparande.
          </note>
          <note type="speaker">
            Anf. 225 TOMAS HÖGSTRÖM (m) replik:
          </note>
          <note>
            Fru talman! Nu ser vi hur den socialdemokratiska historieskrivningen
            fungerar. I realiteten säger nu en f.d. finansminister vid namn
            Kjell-Olof Feldt en sak,
          </note>
          <note>
            Allan Larsson har i sitt handlande redovisat en sak. Vi har ytterligare
            en socialdemokratisk riksdagsledamot som gör våld på historien.
            Faktum var att hade ni lagt fram förslag om åtstramningar och
            sparande i statsbudgeten som hade överensstämt med och inneburit
            ett närmande till den moderata politiken under den tiden hade
            vi kanske tillsammans kunnat förhindra den här situationen. I
            och med att ni fortsatte att driva en klassisk socialdemokratisk
            politik omöjliggjorde ni för oss att hitta en lösning.
          </note>
          <note type="speaker">
            Anf. 226 SIVERT CARLSSON (c):
          </note>
          <note>
            Fru talman! Den som är satt i skuld är inte fri. Det har vi ofta
            hört uttryckas från den här talarstolen. Jag delar till fullo
            denna uppfattning, och därför är jag glad över att tillhöra ett
            parti som aktivt och ansvarsfullt medverkat till den sanering
            av landets ekonomi som nu bl.a. resulterat i såväl halverad ränta
            som ökad handlingsfrihet.
          </note>
          <note>
            Men, fru talman, den som saknar arbete och den som i brist på
            arbete tvingas flytta är inte heller fri.
          </note>
          <note>
            Det är i dag alltför många som är ofria, som saknar arbeten och
            som tvingas lösa enkel biljett på de flyttlassbussar som nu rullar
            allt oftare. Ofriheten ökar, obalansen ökar.
          </note>
          <note>
            Det är, fru talman, inte för mycket att säga att det i dag pågår
            en dramatisk folkomflyttning i Sverige, till men för utflyttningsområdena
            och till men för koncentrationsområdena. När i 18 av landets 23
            län minskar invånarantalet, när mer än 200 av landets kommuner
            minskar i folkmängd, när mitt hemlän
          </note>
          <note>
            Kalmar län enbart under de två senaste åren förlorat
          </note>
          <note>
            3 200 invånare och när närmare 70 % av folkökningen sedan 1975
            hamnat i de tre storstadsområdena, finns det fog för att tala
            om en dramatisk folkomflyttning, en folkomflyttning som jag menar
            är misshushållning och resursslöseri men som också är resultatet
            av en utebliven aktiv och medveten decentraliserings- och regionalpolitik.
          </note>
          <note>
            Detta är inte utveckling. Det är en återgång till 60-
          </note>
          <note>
            och 70-talens flyttlasspolitik, som måste brytas innan den får
            än mer förödande konsekvenser för hela landet. På samma sätt och
            med samma beslutsamhet som målen sattes upp beträffande den nödvändiga
            budgetsaneringen måste nu målen fastställas beträffande näringspolitiken,
            sysselsättningen och den regionala balansen. Alla de möjligheter
            för tillväxt i hela Sverige som i realiteten finns måste utvecklas
            och tas till vara.
          </note>
          <note>
            Styrmedel, konkreta åtgärder, en aktiv regionalpolitik och en
            helhetspolitik som synar varje förslag till åtgärd ur sysselsättnings-
            och regional synpunkt måste till om livskraft, utveckling och
            regional rättvisa i hela landet skall kunna uppnås.
          </note>
          <note>
            Bland den arsenal av åtgärder och förändringar som måste till
            vill jag särskilt nämna några.
          </note>
          <note>
            Landsbygdens resurser måste bättre tas till vara.
          </note>
          <note>
            Detta förutsätter bl.a. likvärdiga post-, tele- och datakommunikationer
            för hela landet, till enhetliga priser och rimliga distributionstider.
            Även i regeringsförklaringen erkänns att lantbruket är en framtidsnäring.
            Men lantbrukarna utanför de stora slätterna kan inte hur länge
            som helst konkurrera med utländska yrkesbröder på ojämlika villkor.
          </note>
          <note>
            Skattelättnader som leder till konkurrensneutralitet med framför
            allt Danmark och Finland måste till och är, som den Björkska utredningen
            visar, en framtidsinvestering i såväl tillväxt som regional utveckling.
          </note>
          <note>
            För en fortsatt levande landsbygd, oftast utan någon som helst
            tillgång till kollektivtrafik, är tillgång till bil en överlevnadsnödvändighet.
            Därför menar jag att ett särskilt landsbygdsavdrag bör införas
            som ett generellt reseavdrag.
          </note>
          <note>
            Ny- och småföretagsamheten måste stimuleras med bl.a., som i
            Norge och Kanada, tidig utbildning, redan i grundskolan och gymnasium,
            i företagande och entreprenörskap med ökad samverkan mellan skola
            och näringsliv och med ökad lärlingsutbildning. I Värmland har
            exempelvis omkring 80 % av platserna i ett lärlingsprojekt resulterat
            i riktiga jobb. I min hemkommun Mönsterås pågår just nu ett framgångsrikt
            lärlingsprojekt i samverkan mellan arbetsgivare, LO-fack och arbetsförmedling.
            Ett stort antal företagare och lärlingar lovordar satsningen,
            som för lärlingen innebär en skräddarsydd utbildning och för företagaren
            en möjlighet att lära känna den person han förhoppningsvis kommer
            att anställa.
          </note>
          <note>
            Försöket med frikommuner visar att med okonventionella metoder
            och med ökat lokalt inflytande kan ungdomsarbetslösheten sänkas
            med, som i Södertälje, upp till 75 % eller med 63 %, som i Älvdalen.
          </note>
          <note>
            Det är erfarenheter som bör tas till vara och utvecklas.
          </note>
          <note>
            För ny- och småföretagandet är det också en nödvändighet att
            fortsätta sänkningen av arbetsgivaravgifterna, öka tillgången
            till riskvilligt kapital och minska byråkratin med bl.a. lättare
            tillgång till F-skattsedel.
          </note>
          <note>
            En närmare analys av befolkningsstatistiken visar att de kommuner
            som har ett differentierat näringsliv och många småföretag klarar
            sig bättre än andra kommuner. Det gäller exempelvis Smålandskommuner
            som Gnosjö, Vaggeryd och
          </note>
          <note>
            Mönsterås. En politik som stimulerar företagare att starta, driva
            och utveckla sina företag tillhör de främsta åtgärderna för såväl
            ökad tillväxt, sysselsättning som regional balans. Centern kommer
            att fortsätta i denna riktning.
          </note>
          <note>
            Befolkningsstatistiken visar också att Centerns arbete för högskoleverksamhetens
            decentralisering och utveckling av de regionala högskolorna medför
            en mera gynnsam befolkningsutveckling och tillväxt. Det gäller
            bl.a. Kalmar, Jönköping och
          </note>
          <note>
            Växjö. Fortsatt satsning på de regionala högskolorna är därför
            enligt vår mening en nödvändighet och en mycket räntabel framtidssatsning,
            liksom en ökad kvalificerad yrkesutbildning.
          </note>
          <note>
            Fru talman! Vårt rika land med enorma resurser i jord, vatten
            och skog, energi, kommunikationer, utbildning, kompetens, företagsamhet
            och långvarig fred har inte råd att "utvecklas", eller kanske
            rättare invecklas, enbart till tre större överhettade storstadsområden
            med omkringliggande delar av landet som avfolkade ålderdomshem
            och turistbroschyrattraktioner.
          </note>
          <note>
            Centern kommer att fortsätta att arbeta för ett decentraliserat
            samhälle, i balans och med likvärdiga möjligheter. Vi menar att
            hela Sverige skall leva, och jag förutsätter att bl.a. vårens
            regionalpolitiska proposition kommer att verka i samma riktning
            - för regional balans, för ökad sysselsättning och därmed för
            ökad frihet. Det är hög tid, och det behövs samlade och kraftiga
            åtgärder.
          </note>
          <note type="speaker">
            Anf. 227 TOMAS HÖGSTRÖM (m) replik:
          </note>
          <note>
            Fru talman! Jag måste vända mig till Sivert Carlsson och säga:
            God morgon, det är dags att vakna nu.
          </note>
          <note>
            Det är bara att konstatera att Sivert Carlsson som god centerpartist
            har medverkat till en regeringspolitik som inneburit negativa
            konsekvenser för bl.a. boendet i glesbygd. Ta konsekvensen av
            bensinskattehöjningen och höjda energiavgifter. Vilka drabbar
            de? Jo, de boende. Nu förfasar sig Sivert Carlsson över att flyttlassen,
            60-talets flyttlasspolitik åter tycks ha inträtt.
          </note>
          <note>
            Det är självklart, för det han har varit med om att besluta får
            han nu skörda konsekvenserna av.
          </note>
          <note type="speaker">
            Anf. 228 SIVERT CARLSSON (c) replik:
          </note>
          <note>
            Fru talman! Jag tänker inte exercera i vems skulden är. Vi har
            alla ett gemensamt ansvar sedan 1970-
          </note>
          <note>
            talet för utvecklingen.
          </note>
          <note>
            Det talas om bensinskattehöjningen och annat. Om jag inte minns
            fel höjdes bensinskatten med 1 kr 41
          </note>
          <note>
            öre 1992. Det som har hänt nu är att vi har sanerat ekonomin,
            vi har balans i den, högskoleverksamheten är utlagd, småföretagsamheten
            har fått rejäla förbättringar, lärlingsutbildningen är införd.
            Det är tecken på och verktyg för att åstadkomma högre sysselsättning
            och en bättre regional balans.
          </note>
          <note type="speaker">
            Anf. 229 ANDERS JOHNSON (fp):
          </note>
          <note>
            Fru talman! Under den här debatten har praktiskt taget alla möjliga
            och omöjliga siffror redan nämnts.
          </note>
          <note>
            Därför skall jag inte tala om talen, utan i stället orda om orden,
            och då särskilt om ett ord jag ogillar, nämligen ordet s-y-s-s-e-l-s-ä-t-t-n-i-n-g.
          </note>
          <note>
            Jag stärks i min aversion av hur ordet i första hand definieras
            i Nationalencyklopedins ordbok. Där står:
          </note>
          <note>
            "(meningsfull) aktivitet på fritiden". Ordet meningsfull är t.o.m.
            satt inom parentes.
          </note>
          <note>
            Jämför detta med hur ordet arbete definieras i
          </note>
          <note>
            Nordisk familjebok från 1904. Jag citerar: "mänsklig verksamhet
            i allmänhet, för så vitt det har till ändamål något annat eller
            åtminstone något mer än själva sysselsättningen".
          </note>
          <note>
            Jag tycker ändå att rubriken Sysselsättning är passande för en
            riksdagsdebatt i Sverige. Ordet är ju kongenialt med regeringens
            strävan för arbetsmarknaden.
          </note>
          <note>
            Numera tycks praktiskt taget alla bedömare som inte å tjänstens
            vägnar är ålagda att försvara regeringens politik anse att regeringen
            har gått från en arbetslinje till ett sysselsättningsfriseringslinje.
          </note>
          <note>
            I dessa yttersta av dagar har t.o.m. två företrädare för LO känt
            sig tvungna att fråga sig om regeringens politik är "ett kamouflage
            av den öppna arbetslösheten? Är möjligen dess främsta funktion
            social - verksamhet av terapikaraktär och ett kaffebord att samlas
            kring? - - - Tyvärr är det inte många som med någon säkerhet kan
            svara på detta längre."
          </note>
          <note>
            Det viktiga för regeringen tycks vara att snygga till arbetslöshetsstatistiken.
            Medlet är att finna mer eller mindre verkningsfulla aktiviteter
            åt dem som saknar arbete. Och så blandar man till en osalig röra
            av byråkratiska akronymer och insmickrande eufemismer till AMU,
            ALU, API, OTA läggs ett "värdigt slut", några "avaktualiseringar",
            en
          </note>
          <note>
            "generationsväxling", litet "arbetsdelning" och så ett
          </note>
          <note>
            "kunskapslyft".
          </note>
          <note>
            Fru talman! Här finns en avgörande skillnad i svensk politik,
            nämligen den mellan en socialdemokratisk sysselsättningspolitik
            och en liberal politik för att återupprätta arbetets värde och
            värdighet.
          </note>
          <note>
            Vad Sverige behöver är inte mer av sysselsättningterapi eller
            utmotning från arbetsmarknaden. Vi behöver mer arbete - arbete
            just i 1904 års bemärkelse: verksamhet som har något annat nyttigt
            ändamål än själva sysselsättningen.
          </note>
          <note>
            Det är genom arbete som vi skapar välstånd och välfärd. Därför
            skall arbetslösheten minskas genom att vi får fler arbetsgivare,
            inte genom att vi delar på jobben.
          </note>
          <note>
            Då alltfler lever allt längre och är allt friskare på gamla dar
            är det bra om de äldre människor som kan och vill arbeta, får
            möjlighet att göra det. Därför säger vi nej till generationsväxling.
          </note>
          <note>
            Vi skall återupprätta arbetets värde och värdighet genom att
            göra det mer lönsamt att arbeta, inte genom att göra det mer lönande
            att sluta arbeta.
          </note>
          <note>
            Sverige behöver skapa bättre förutsättningar för att länka samman
            utbud av och efterfrågan på arbete.
          </note>
          <note>
            Det gör vi inte genom arbetsmarknadsministrar, arbetsmarknadsdepartement,
            arbetsmarknadsutskott eller arbetsmarknadsverk. Det gör vi genom
            att skapa en fungerande marknad för arbete, anpassad till den
            moderna ekonomins förutsättningar.
          </note>
          <note>
            Fru talman! Sverige hade en gång en arbetarrörelse. Till skillnad
            från Fingal Olsson rör den inte längre på sig. Av arbetets rörelse
            har det blivit en sysselsättningens stiltje som har lagt sig över
            landet.
          </note>
          <note>
            För att återupprätta arbetets värde och värdighet behöver Sverige
            en liberalt präglad regering.
          </note>
          <note type="speaker">
            Anf. 230 ARNE KJÖRNSBERG (s) replik:
          </note>
          <note>
            Fru talman! I motsats till Anders Johnson skall jag säga någonting
            positivt om min meddebattör. Jag instämmer i resonemanget om sysselsättning
            och arbete.
          </note>
          <note>
            Men jag vill peka på ett ord som ledamoten använde, och det var
            sysseslättningsfriseringslinje, dvs.
          </note>
          <note>
            kunskapslyftet. Låt mig ta upp ett exempel.
          </note>
          <note>
            Jag känner en ung man som är 32 år och småbarnsfar. Han hade
            tvåårig gymnasieskola bakom sig.
          </note>
          <note>
            Nu har han fått chansen att komplettera sin gymnasieutbildning,
            för han har kommit på att han vill bli lärare. Detta är inte sysselsättningsfriseringslinje.
          </note>
          <note>
            När jag ser den här grabben gå till skolan med sin portfölj med
            sina böcker och pennor i blir jag varm i hjärtat. Folkpartiledamoten
            kallar detta sysselsättningsfriseringslinje.
          </note>
          <note type="speaker">
            Anf. 231 ANDERS JOHNSON (fp) replik:
          </note>
          <note>
            Fru talman! Om jag under min i tid i riksdagen i någon mån kan
            påverka språkbruket i svensk politik blir jag glad. Det kommer
            i så fall att överträffa mina förväntningar om vad man som riksdagsledamot
            i opposition kan åstadkomma.
          </note>
          <note>
            När det gäller sysselsättningsfriseringslinje kritiserar jag
            att nästan allt som regeringen gör har till syfte att frisera
            arbetslöshetssiffrorna. Däremot hävdar jag inte att allting som
            görs inom kunskapslyftet är fel.
          </note>
          <note>
            Sverige behöver satsa oerhört mycket mer på kompetensutbyggnad.
            Det kan göras genom kortsiktiga åtgärder, men det allra viktigaste
            är långsiktiga åtgärder: att göra det mer lönande att studera,
            att som politiker, som föräldrar och som arbetsgivare uppskatta
            kunskaper och bildning mera. Jag tror också att det behövs beredskapsinsatser.
          </note>
          <note>
            Och till sist, fru talman: Sverige återupprättar inte en bra
            nation genom AMU, ALU, API, OTA utan bara genom a-r-b-e-t-e.
          </note>
          <note type="speaker">
            Anf. 232 ARNE KJÖRNSBERG (s) replik:
          </note>
          <note>
            Fru talman! Låt mig än gång säga att jag tycker att resonemanget
            om arbete och sysselsättning är bra. Jag menar faktiskt det.
          </note>
          <note>
            Låt mig ta ett andra exempel. Det handlar om en man som är strax
            under 50 år. Han var isolerare. Han har gått i skola i sju år.
            Nu har han börjat i kunskapslyftet. Han var en av de 226 000 svenskar
            och icke svenska medborgare som bor i Sverige som fick chansen.
          </note>
          <note>
            När han klarade sitt första matteprov och hade alla tal rätt,
            då firade han och hans fru på fredagskvällen.
          </note>
          <note>
            När han klarade sitt andra prov firade de också på en fredagskväll.
          </note>
          <note>
            Jag blir varm i hjärtat när människor får denna chans.
          </note>
          <note type="speaker">
            Anf. 233 ANDERS JOHNSON (fp) replik:
          </note>
          <note>
            Fru talman! Jag är glad att jag på min första riktiga arbetsdag
            som riksdagsledamot kan vara så överens med Arne Kjörnsberg. Jag
            gläds också åt dessa exempel. Jag har ingenting emot att människor
            genom kunskapslyftet får en chans till förkovran.
          </note>
          <note>
            Vad jag dock hävdar är att det viktigaste är långsiktiga insatser
            för att återupprätta värdet av kunskap, kompetens och förkovran.
            Det handlar om läraryrkets ställning i samhället och om lönebildning
            och beskattning så att kunskap lönar sig. Jag tror att man från
            många olika håll och från olika partier har försummat betydelsen
            av kompetensutveckling, vilket har bidragit till att svenskt näringsliv
            i dag halkar efter många viktiga konkurrentländer.
          </note>
          <note>
            Kunskapslyftet har också en karaktär av statistikfrisering. Det
            var detta som jag kritiserade.
          </note>
          <note type="speaker">
            Anf. 234 LENNART BEIJER (v):
          </note>
          <note>
            Fru talman! Jag vill ta upp två frågor med bäring på ökad sysselsättning,
            regional rättvisa, industriutveckling och i viss mån energi. Det
            gäller då frågan om industrispånen och om småföretagens sjuklöneansvar.
          </note>
          <note>
            I Sverige finns det i dag ca 13 fabriker som vidareförädlar den
            skogsråvara som utgör restprodukt vid sågverken. I första hand
            är det sågspån som är intressant. På 70-talet kunde industrin
            hämta sågspån vid sågverken till ett pris som motsvarar transportkostnaden.
          </note>
          <note>
            Beroende på att vi i Sverige har höjt skatterna på olja och kol
            har olika bioenergimaterial blivit mycket intressanta också för
            värmeverken och den snabbt växande pellets- och brickettindustrin.
            Detta är naturligtvis en bra, riktig och nödvändig utveckling.
            Men tyvärr är det just sågspånen som är intressanta för värmeverken
            och pelletsfabrikerna.
          </note>
          <note>
            Konkurrensen om sågspånen har inneburit kraftigt höjda priser,
            vilket också leder till höjda priser på olika sorters träbaserade
            skivor. Skivindustrins konkurrenter i Finland, Polen och Tjeckien
            har mycket lägre spånpris. Det beror naturligtvis på en annorlunda
            beskattning på olja och kol. Konkurrensen är därför hård.
          </note>
          <note>
            Det var inte en dag för tidigt att problemet med skogsråvaran
            togs upp och att landshövding Björn
          </note>
          <note>
            Rosengren kunde lägga fram sin utredning. Rosengren kom till
            den slutsatsen att den effektivaste åtgärden för att se till att
            industrin klarar sin försörjning av råvara är att lägga en skatt
            just på sågspånen. Detta skulle få till följd att skivindustrin
            kunde vidareförädla sågspån till olika slags träskivor, medan
            värmeverk och pelletsindustri i högre grad skulle söka sig till
            andra icke beskattade biomaterial som sågverksflis, grönflis,
            bark och kutterspån.
          </note>
          <note>
            En särskild skatt på sågspån är en annan åtgärd som klarar industrins
            råvara. Det skulle öppna för nyinvesteringar i skivindustrin och
            därmed rädda viktiga arbetstillfällen på glesbygdsorter som Storuman,
            Edsbyn, Svaneholm, Hultsfred m.fl. orter.
          </note>
          <note>
            Att slå vakt om vidareförädling av vedråvaran är också att slå
            vakt om sysselsättningen. De partier som likt strutsen gömmer
            huvudet i sanden bär ett stort ansvar. Säger man nej till utredningsförslaget
            bör man lägga fram andra alternativ.
          </note>
          <note>
            I partiledarrundan tidigt här i dag var Carl Bildt road av det
            här förslaget. Med all respekt för Carl
          </note>
          <note>
            Bildts kunskaper i många frågor vill jag nog ändå påstå att sågspån
            knappast är hans starka sida.
          </note>
          <note>
            En annan viktig fråga för sysselsättningen är småföretagens ansvar
            för de första 14 dagarna av sjuskrivningsperioden. Det är minst
            sagt märkligt att detta problem inte åtgärdas. Vi vet alla hur
            negativt denna ordning påverkar småföretagens intresse för nyanställningar.
            Det var ett steg i rätt riktning att minska sjuklöneperioden från
            28 till 14 dagar. Men även 14 dagar utgör ett problem i de små
            företagen.
          </note>
          <note>
            Kontrollen av arbetssökande försvårar för människor med mindre
            krämpor att få arbete. Småföretagen drar sig för att nyanställa,
            då varje nyanställning utgör en liten risk. En vanlig korpfotbollsmatch
            kan få svåra ekonomiska konsekvenser. När jag träffar småföretagare
            får jag alltid höra att det är denna fråga som utgör det största
            problemet när det gäller att nyanställa. Lagen om anställningsskydd
            och andra arbetsrättsregler brukar sällan komma upp till diskussion.
          </note>
          <note>
            Därför föreslår Vänsterpartiet att företag med mindre än tio
            anställda skall undantas från arbetsgivarinträde vid sjukdom.
            En sådan reform är sannolikt självfinansierad beroende på att
            den skulle leda till en märkbar ökning av anställningar i just
            de mindre företagen.
          </note>
          <note>
            Menar regeringen och de borgerliga partierna efter dagens och
            även morgondagens diskussion allvar med sin sysselsättningspolitik,
            borde det ju vara lätt att komma till skott just i den här frågan.
            Det skulle också bevisa att vi, när vi talar om olika sysselsättningsfrågor
            och tar upp detta som det största problemet, verkligen är beredda
            att vidta åtgärder i stället för att hela tiden försöka slå varandra
            i huvudet med vem som är sämst på att klara sysselsättningen.
            I och med att vi inte klarar den här lilla åtgärden, som alla
            vet är av så fundamental vikt, kanske inte alla viktiga utspel
            kan tas på allvar.
          </note>
          <note type="speaker">
            Anf. 235 PAAVO VALLIUS (s):
          </note>
          <note>
            Fru talman! Jag tänker ta upp en grupp som inte har debatterats
            i dag och som tyvärr har den högsta arbetslösheten, nämligen våra
            invandrare. Både de nya och de äldre invandrarna har högre arbetslöshet
            än vad andra grupper i samhället har.
          </note>
          <note>
            Sverige har förändrats. Det svenska samhället präglas i dag av
            en mångfald kulturer, religioner och livserfarenheter. Mer än
            900 000 personer är födda utanför Sveriges gränser. Ytterligare
            över 700 000 har åtminstone genom den ena av sina föräldrar en
            språklig och kulturell kontakt med ett annat land. Till den kulturella
            och etniska mångfalden bidrar också de nationella minoriteter
            som av hävd har funnits i Sverige.
          </note>
          <note>
            Denna mångfald är en oerhörd resurs, en rikedom för hela samhället,
            om vi på rätt sätt vågar ta den till vara. Den etniska mångfalden
            kan tillföra samhället något nytt - en dynamisk skaparkraft som
            vi behöver speciellt i dessa tider av stora förändringar inom
            arbetsmarknaden. Vi måste lära oss att behandla dessa ca 1,5 miljoner
            människor som självständiga samhällsmedborgare och individer och
            ge dem reella möjligheter att vara med i samhällsutvecklingen
            - allt i enlighet med det integrationspolitiska beslutet som fattades
            i riksdagen i början av december förra året.
          </note>
          <note>
            En viktig grupp i detta sammanhang, en grupp som tyvärr glömts
            bort i den integrationspolitiska debatten, är de gamla arbetskraftsinvandrarna
            som kom till Sverige på 1960- och 1970-talen - en tidpunkt då
            den svenska industrin behövde arbetskraft.
          </note>
          <note>
            T.ex. Västmanland, ett landskap som jag själv företräder, tog
            vid denna tidpunkt emot ett stort antal arbetskraftsinvandrare,
            bland dessa många finländare.
          </note>
          <note>
            Som resultat av den kraftiga strukturomvandlingen har arbetslösheten
            hos de "gamla" arbetskraftsinvandrarna ökat markant. Eftersom
            en majoritet av dessa redan vid sin ankomst hade en kortare yrkesutbildning
            eller ingen utbildning alls bakom sig och saknade kunskaper i
            svenska, har de stora svårigheter att komma tillbaka till arbetslivet.
          </note>
          <note>
            För att de äldre arbetskraftsinvandrarna skall kunna komma tillbaka
            till arbetsmarknaden behövs det därför särskilda åtgärder. Kunskapslyftet,
            som infördes förra året, är en viktig åtgärd som syftar till att
            höja befolkningens utbildningsnivå. På så sätt är satsningen ett
            viktigt steg i rätt riktning. Tyvärr ser det dock ut som om kunskapslyftet
            inte når de grupper i samhället som har den lägsta utbildningsnivån
            och den minsta studiebenägenheten, dvs. att de har den längsta
            vägen till kunskapsinhämtande.
          </note>
          <note>
            En ökad satsning på folkbildningen vid genomförandet av kunskapslyftet
            skulle kunna ha lett till att flera av dessa gamla invandrare,
            som inte är gamla till åldern, hade kunnat delta i studier och
            kunnat skaffa sig bättre förutsättningar för ett återinträde på
            arbetsmarknaden. För att kunna tillgodogöra sig studier på t.ex.
            gymnasienivå behöver många först ha tillgång till någon form av
            förberedande kurser i form av preparandutbildningar, vilka med
            fördel skulle kunna anordnas av studieförbunden eller folkhögskolorna.
          </note>
          <note>
            Genom insatser via folkbildningen skulle också rekryteringen
            av dem som är i störst behov av utbildning kunna underlättas och
            effektiviseras.
          </note>
          <note>
            Ett eget arbete är den absolut viktigaste förutsättningen för
            en invandrare att bli delaktig i samhället och för att fullt ut
            ta ansvar för sitt eget liv. Därför bör arbetsmarknadspolitiska
            åtgärder och invandrarnas självförsörjning stå i centrum vid förverkligandet
            av de nya integrationspolitiska målen. För de nya invandrargrupperna
            handlar det om inträdesbiljetten till det svenska samhället. För
            de äldre arbetskraftsinvandrarna handlar det om att bibehålla
            den stolthet och den identitet som ett långvarigt arbete, ofta
            inom den tunga basindustrin, har gett dessa människor.
          </note>
          <note>
            Utslagningen från arbetsmarknaden slår därför hårt mot denna
            grupp lojala trotjänare.
          </note>
          <note>
            Tyvärr är utvecklingen på den svenska arbetsmarknaden i dag negativ
            för alla grupper av invandrare. Många osynliga spärrar och en
            dold diskriminering hindrar effektivt invandrare att få anställning
            - detta trots att en stor del av de nya svenskarna har en bättre
            utbildningsnivå eller längre arbetslivserfarenhet än svenskarna.
          </note>
          <note type="speaker">
            Anf. 236 BIRGITTA HAMBRAEUS (c):
          </note>
          <note>
            Fru talman! Efter andra världskriget insåg de flesta hur farligt
            det är med arbetslöshet. De liberala ekonomiska teorierna och
            kapitalets frihet hade lett till depressionen under 30-talet.
            I Tyskland fick nazismen grogrund ur folkmassornas förödmjukelse
            och desperation. De stora statliga beställningarna till vapenindustrierna
            vid världskriget avskaffade arbetslösheten. Vi borde vara mogna
            nu att finna bättre sätt att göra detta än genom krig.
          </note>
          <note>
            Roosevelt skapade New Deal i USA. Enligt ekonomen J K Galbraith
            inspirerades han av Sveriges praktiska utformning av Keynes teorier.
            Sverige blev världsberömt för sin blandekonomi; Sweden - the
          </note>
          <note>
            Middle Way. Vi var ett välfärdssamhälle som blev världens rikaste
            land. Löneskillnaderna var förhållandevis små, och arbete åt alla
            var grunden. När näringslivet rationaliserade gick människor till
            arbete i den offentliga sektorn. Kvinnorna fick ekonomisk självständighet,
            och Sverige blev världens mest jämlika land. Lön utgick för vård-
            och omsorgsarbete i den offentliga sektorn - som räknas in i BNP
            precis lika väl som den privata sektorn. Det vanliga överallt
            i världen utom i Norden är att omsorgsarbetet utförs gratis av
            kvinnor som blir försörjda av sina män.
          </note>
          <note>
            Sverige höll länge stånd mot nyliberalismen.
          </note>
          <note>
            På 70-talet återinförde EU - då EG - en liberal ekonomisk politik
            som ser kapitalets frihet och krympning av den offentliga sektorn
            som den enda vägen.
          </note>
          <note>
            Sverige gick inte med i EG. Vi behöll vår frihet.
          </note>
          <note>
            Under de centerledda regeringarna drev vi en egen ekonomisk politik.
            Med den klarade vi en jättestor omställning av näringslivet utan
            långtidsarbetslöshet.
          </note>
          <note>
            Sverige skakades på 70-talet av en s.k. asymmetrisk makroekonomisk
            chock, alltså något som drabbar ett land hårdare än andra. Oljepriset
            mångdubblades, och vi var till 80 % beroende av importerad olja.
            Det innebar att Norge och Storbritannien skar guld med täljknivar.
            För Sverige blev det dock dyrt. Vår varvsindustri, som var världens
            största efter Japans, såg marknaden för supertankrar försvinna
            över en natt.
          </note>
          <note>
            Detta drabbade också stålindustrin.
          </note>
          <note>
            Centerns industriminister Nils G Åsling räddade malmmetallurgin
            i Luleå med statligt kapital. Domnarvet klarade han med en stor
            statlig satsning på tunnplåt. Varvens anställda avskedades inte,
            utan de fick lön och hjälp genom företagen att finna nya jobb
          </note>
          <note>
            - men med statliga medel.
          </note>
          <note>
            Statsskulden växte enormt, till ungefär till samma storlek som
            nu. Vi hade också utlandslån. Vi lånade tillbaka en del av de
            pengar som vi hade betalat för oljan. Men man skulle inte ha drömt
            om att dra ned på den offentliga sektorn för det. Centerpartiet
            arbetade för fria resurser till kommunerna, mindre antal elever
            per lärare och god vård och omsorg genom den offentliga sektorn,
            genom energihushållning och god miljö. Statsskulden amorterades
            ned i början av 80-
          </note>
          <note>
            talet utan besvär eller neddragningar av den offentliga sektorn.
            De Centerledda regeringarna behöll alltså
          </note>
          <note>
            Sveriges blandekonomiska politik och klarade krisen.
          </note>
          <note>
            I mitten av 80-talet började vi anpassa oss till EU.
          </note>
          <note>
            Det är inte konstigt att vi då också har fått samma problem som
            EU. Staten har fått ont om pengar.
          </note>
          <note>
            Marknaden står för kapitalet.
          </note>
          <note>
            Sverige har nu en normaleuropeisk långtidsarbetslöshet. Det är
            en farlig situation. EU behåller nyliberalismen och söker lösa
            arbetslöshetskrisen med åtstramningar. Folk protesterar i många
            länder. En renodlad ekonomisk liberalism har aldrig skapat goda
            samhällen. Varför i hela världen skulle Sverige byta ut ett väl
            fungerande system mot ett sämre?
          </note>
          <note>
            Men vi är medlemmar i EU. Vi är skyldiga att lyda EU:s bestämmelser.
            Vi hindras av artiklar i EU:s grundlag, Romtraktaten, att utforma
            en ekonomisk politik som skulle lösa arbetslöshetskrisen.
          </note>
          <note>
            EU:s grundlag, Romfördraget, ger EU-
          </note>
          <note>
            byråkraterna både makt och skyldighet att skapa en federation
            av EU, alltså ett enda land som styrs från
          </note>
          <note>
            Bryssel och som tvingar med sig alla andra länder i denna destruktiva
            ekonomiska modell.
          </note>
          <note>
            Varje gång EU har en regeringskonferens, som den i Maastricht
            och nu senast i Amsterdam, driver byråkraterna fram ändringar
            i Romfördraget mot "en allt fastare sammanslutning av de europeiska
            folken"
          </note>
          <note>
            - dvs. mot alltmer överstatlighet.
          </note>
          <note>
            Sverige bör självfallet arbeta för att ändra Romfördraget bort
            från federation. Till nästa regeringskonferens bör den svenska
            regeringen utarbeta konkreta förslag till grundlagsändring i EU.
            Byråkraterna skall få andra instruktioner. De skall systematiskt
            rensa undan alla onödiga förordningar och bestämmelser och återge
            medlemsstaterna friheten så länge detta inte skadar andra.
          </note>
          <note>
            Därmed skulle Sverige åter kunna bli fritt att gestalta en ekonomisk
            politik för full sysselsättning, för arbete åt alla. En del av
            landets kapital kan frigöras från spekulation till investeringar
            i kretsloppsteknik.
          </note>
          <note>
            Det ger jobb i hela landet. I Orsa har vi börjat. En gammal plattfabrik
            gör nu pelletar. Vi installerar pelletkaminer för att ersätta
            elvärmen.
          </note>
          <note>
            De kemiska massafabrikerna skulle, som i Mönsterås, kunna utnyttja
            hela sin potential för att producera el av spill. Det biobränsleeldade
            kraftvärmeverket i
          </note>
          <note>
            Falun skulle kunna få efterföljare i alla kommuner.
          </note>
          <note>
            Tillsammans med t.ex. ett stort vindkraftsprogram skulle vi därmed
            kunna få all el vi behöver för att ersätta den del av kärnkraften
            som behöver ersättas.
          </note>
          <note>
            Ett fritt Sverige kan också visa att en stor offentlig sektor
            är möjlig och önskvärd. För att finansiera den offentliga sektorn
            behövs ekonomiskt nytänkande.
          </note>
          <note>
            Det behövs en social innovation, en modern utveckling av Keynes
            teorier.
          </note>
          <note>
            Den offentliga sektorn måste rimligen kunna finansieras utan
            att det blir okontrollerbar inflation och utan skattehöjningar.
            Varför skall man dra undan köpkraft när företagen vill sälja varor
            i överflöd?
          </note>
          <note>
            Varför skall spekulanterna ha rätt att lägga beslag på kapitalet?
          </note>
          <note>
            Sverige, fru talman, har visat vägen förut - faktiskt! EU klarar
            uppenbarligen inte problemen. Låt oss sluta tvivla på vår egen
            förmåga!
          </note>
          <note type="speaker">
            Anf. 237 EVA FLYBORG (fp):
          </note>
          <note>
            Fru talman! Ingen uppgift i svensk politik de närmaste åren är
            viktigare än att avvärja hotet om en hög och bestående arbetslöshet.
            Socialdemokraterna verkar dock ha glömt för länge sedan vad man
            gav sken av i valrörelsen: ett Folkhemssverige med arbete åt alla.
          </note>
          <note>
            I själva verket har arbetslösheten inte minskat ett enda dugg
            sedan socialdemokraterna tog makten. Den har tvärtom ökat. I SCB:s
            arbetskraftsundersökningar jämför man det sista kvartalet under
            de borgerliga åren med de senaste siffrorna, dvs. för det fjärde
            kvartalet 1997. Då visar det sig att sysselsättningen i själva
            verket har minskat i alla län utom Stockholm och Göteborg sedan
            valet 1994. Hör här: Östergötland minus 14 000, Värmland minus
            6 000, Gävleborg minus 12 000 och Norrbotten minus 11 000 -
          </note>
          <note>
            för att då inte tala om Skåne med minus 16 000 trots broarbete!
          </note>
          <note>
            Totalt ger detta ett minus på över 80 000. Det handlar om 80
            000 människor som lovades jobb och tryggad försörjning, 80 000
            svikna väljare, 80 000
          </note>
          <note>
            brutna löften.
          </note>
          <note>
            Ser man på Västsverige totalt inklusive Halland, så är förändringen
            också där negativ. Tusentals människor står i dag utan jobb och
            möjlighet att försörja sig själva. Göran Persson brukar säga att
            den som är satt i skuld inte är fri. Det må så vara. Men den som
            är arbetslös är heller inte fri, Göran Persson!
          </note>
          <note>
            Man får ju nästan ha en släng av galghumor för att kunna uppskatta
            titeln på det möte som regeringen inbjöd till inför toppmötet
            i Luxemburg i slutet av förra året. Rubriken var: Nu sätter vi
            Europa i arbete!
          </note>
          <note>
            Inte sedan vikingarnas tid har väl europeerna haft anledning
            att frukta nordmännen så mycket som nu.
          </note>
          <note>
            Man får faktiskt gå tillbaka så långt som till Olof
          </note>
          <note>
            Palmes regering i början av 70-talet för att hitta så låga sysselsättningssiffror
            som i dag. En annan smolk i bägaren är också att regeringen envisas
            med att tala om den öppna arbetslösheten som det viktigaste målet
            när det gäller att förändra. Problemet är att den öppna arbetslösheten
            egentligen inte är ett bra mått på hur många människor som är
            utan arbete. Tusentals och åter tusentals människor är bortdribblade
            i åtgärdsstatistik eller bokstavssysselsättning. Hör här: ALU,
          </note>
          <note>
            API, AMU, OTA, OSA m.m. Vad människor vill ha och behöver stavas
            så här: j-o-b-b. De vill ha jobb -
          </note>
          <note>
            inte bokstavssysselsättning.
          </note>
          <note>
            När så få människor som i dag har en lön att leva på, fungerar
            inte heller den svenska välfärden. Välfärden i Sverige förutsätter
            en stabil skattebas. Med en stor arbetslöshet gröps skattebasen
            självklart ur.
          </note>
          <note>
            Pengarna går åt till a-kassa och socialbidrag när de bättre skulle
            behövas för vården, omsorgen och skolan. Gamla människor kan inte
            längre lita på att vården fungerar. Anhöriga kan inte lita på
            att de gamla får en värdig omvårdnad på ålderns höst. Barnen får
            inga skolböcker. Klasserna är stora. Lärarna är få och underbetalda.
            Mobbningen och utslagningen ökar.
          </note>
          <note>
            Många - alltför många - lämnar den svenska skolan med underkända
            kunskaper. Detta är ett gigantiskt misslyckande.
          </note>
          <note>
            I en enkät i Dagens Industri i slutet av förra året fick över
            1 000 läsare rangordna 131 konkreta förslag. De fem åtgärder som
            ansågs mest angelägna var dessa:
          </note>
          <note>
            Slopa dubbelbeskattningen av företagens vinster.
          </note>
          <note>
            Innan nya lagar och regler föreslås måste deras verkan prövas
            på små och medelstora företag.
          </note>
          <note>
            Ta bort skattedelen på arbetsgivaravgifterna.
          </note>
          <note>
            Gör ett bokförings- och deklarationspaket så att företagare kan
            klara av att bokföra och deklarera själva.
          </note>
          <note>
            Undanta två personer från turordningsreglerna.
          </note>
          <note>
            Alla fem förslagen finns i Folkpartiets program
          </note>
          <note>
            Jobb genom företagande. Alla fem förslagen har
          </note>
          <note>
            Folkpartiet lagt fram i riksdagen, tillsammans med ett batteri
            av andra åtgärder. Alla fem förslagen har avvisats av riksdagens
            röda majoritet.
          </note>
          <note>
            Vår politik grundar sig på tron att varje människa har kapacitet
            att utvecklas och att skapa. Det måste därför finnas ett klimat
            i samhället som uppmuntrar och tar till vara de idéer som föds.
            Nya idéer kan aldrig kommenderas, administreras eller regleras
            fram. Däremot kan en politik som ger människor chansen att växa
            och fritt söka lösningar skapa ett klimat där nya idéer blomstrar.
            En politik för tillväxt måste därför vara en politik som sätter
            människan i centrum. Att skapa en entreprenörskultur där många
            tänker tankar är därför av största vikt. De problem som Sverige
            nu ställs inför i ett kritiskt ekonomiskt läge måste således få
            liberala svar.
          </note>
          <note>
            Fru talman! Den liberala visionen om tron på individen i ett
            skapande samhälle går stick i stäv med de socialdemokratiska dogmerna
            och statistikpolitiken.
          </note>
          <note>
            Men att inte våga pröva nya banor, att krampaktigt hålla fast
            vid gamla lösningar, är det enda säkra sättet att misslyckas.
          </note>
          <note>
            För att illustrera detta vill jag till sist låna några strofer
            ur vår nationalskald Esaias Tegnérs dikter.
          </note>
          <note>
            Denna framfördes för övrigt av den framstående svenske finansministern
            friherre Johan August Gripenstedt vid kampen om ståndsriksdagens
            upplösning.
          </note>
          <note>
            Evigt kan ej bli det gamla, ej kan vanans nötta läxa evigt repas
            upp igen.
          </note>
          <note>
            Vad förmultnat är skall ramla, och det nya, friska växa upp utur
            förstörelsen.
          </note>
          <note type="speaker">
            Anf. 238 ARNE KJÖRNSBERG (s) replik:
          </note>
          <note>
            Fru talman! Först vill jag hälsa Eva Flyborg välkommen tillbaka
            till riksdagen. Hon har varit föräldraledig, efter vad jag har
            förstått.
          </note>
          <note>
            Sedan blir jag kanske litet fränare. Hur är det nu,
          </note>
          <note>
            Eva Flyborg? Är det 64 000 brutna löften, som den presumtive
            statsministerkandidaten Carl Bildt talar om? Om det skulle gå
            så skulle väl Eva Flyborg vara regeringsunderlag för den regeringen.
            Eller är det
          </note>
          <note>
            80 000, som Eva Flyborg talar om?
          </note>
          <note>
            Det här är bara ett exempel på hur ni öser siffror omkring er
            utan att tänka särskilt mycket. Det är ert sätt att slippa tala
            om de jättelika problem som ni faktiskt åstadkom.
          </note>
          <note type="speaker">
            Anf. 239 EVA FLYBORG (fp) replik:
          </note>
          <note>
            Fru talman! Jag tackar för välkomsthälsningen.
          </note>
          <note>
            Om det är 64 000, som Carl Bildt sade, eller om det är 82 000,
            som SCB:s arbetskraftsundersökningar anger, vet jag inte. Det
            spelar väl egentligen ingen roll. Huvudsaken är att det är minus
            när det borde vara väldigt mycket plus. Det är väl egentligen
            det som är den stora frågan: Varför är det minus? Varför är det
            inte plus, som alla dessa väljare trodde på och som socialdemokraterna
            sade före valet 1994? De skulle ordna jobben, men var är jobben?
            De är i alla fall färre. Det är i alla fall minus. Om det är 64
            000
          </note>
          <note>
            eller 82 000 spelar väl egentligen ingen roll. Svara på det i
            stället.
          </note>
          <note type="speaker">
            Anf. 240 ARNE KJÖRNSBERG (s) replik:
          </note>
          <note>
            Fru talman! Jag är ledsen att behöva säga det, Eva
          </note>
          <note>
            Flyborg, men det där var inte sant. Vi sade inte att vi skulle
            ordna jobb på nolltid eller på en kafferast. Vi insåg hur stora
            problemen var när arbetslösheten hade tredubblats på tre korta
            år, samtidigt som statsskulden hade fördubblats och budgetunderskottet
            fyrdubblats.
          </note>
          <note>
            Vi var tvungna att göra någonting åt det.
          </note>
          <note>
            Jag hade själv en debatt med dåvarande skatteminister Bo Lundgren
            på Stora torget hemma i Borås, ett offentligt möte med massor
            av folk. De vet att jag sade: Det kommer att ta lång tid. Vi måste
            klara av båda sakerna. Men vi lovar inte att göra det här så där
            jätteenkelt. Det var vårt budskap till väljarna.
          </note>
          <note type="speaker">
            Anf. 241 EVA FLYBORG (fp) replik:
          </note>
          <note>
            Fru talman! Jag har nu nästan hela dagen hört hur socialdemokraterna
            skyller ifrån sig. Så här var det:
          </note>
          <note>
            Det var en ekonomi i fritt fall när den borgerliga regeringen
            tog över vid det förra regeringsskiftet. Det är klart att det
            var ett stort saneringsarbete - självklart.
          </note>
          <note>
            Men när de borgerliga lämnade över makten tillkom det ett antal
            tusen jobb i veckan. När vi fick makten var det ett antal tusen
            jobb i veckan som försvann.
          </note>
          <note>
            Det hjälper heller inte vad Arne Kjörnsberg säger på torget i
            Borås. Det är vad administratörerna Carlsson och Persson sade
            till väljarna i valrörelsen som gäller, inte vad som sades på
            torget i Borås.
          </note>
          <note>
            Det försvann jobb när de borgerliga tog över, och det fanns jobb
            samt skapades ett antal tusen jobb i veckan när vi lämnade över.
            Det är sanningen.
          </note>
          <note type="speaker">
            Anf. 242 INGVAR JOHNSSON (s) replik:
          </note>
          <note>
            Fru talman! Eva Flyborg tog upp en del frågor ur ett västsvenskt
            perspektiv. Så återkom hon till att en rad åtgärder som vi har
            gjort på utbildningens område bara är tricksande med statistik.
            Jag skulle vilja fråga henne: I vårt nu gemensamma län, Västra
            Götaland, har de tre små högskolorna fått vardera drygt 1 000
          </note>
          <note>
            nya platser. Är det för att främja utvecklingen i vårt nya län,
            eller är det för att tricksa med statistik?
          </note>
          <note>
            En annan sak jag inte förstår är när Eva Flyborg tar som exempel
            att man skulle få sparka två personer i varje företag utan förhandlingar
            när man skall göra nedskärningar. Den förändringen av arbetsrätten
            vill
          </note>
          <note>
            Eva Flyborg ha. Hur skulle det skapa mer jobb i vårt län eller
            i vårt land om man får sparka två personer utan förhandlingar?
          </note>
          <note type="speaker">
            Anf. 243 EVA FLYBORG (fp) replik:
          </note>
          <note>
            Fru talman! Det är klart att det också finns åtgärder som den
            socialdemokratiska regeringen gör som inte är dåliga. Allt är
            faktiskt inte helt dåligt. Men vår uppgift är att påpeka det som
            inte är bra och det som måste bli ännu bättre.
          </note>
          <note>
            Vi är inne i en ny tid. Svenska företag, svensk industri och
            svenskt näringsliv måste förnya sig. Vi konkurrerar på världsmarknaden
            med alla andra länder som har en liknande situation som vi. Ta
            t.ex. IT.
          </note>
          <note>
            Om ett företag inom kunskapsbranschen inte har tillräckligt bra
            utbildad och kompetent personal och inte kan vidareutveckla den
            personalen måste man kunna ta till sig ny kompetens genom ny personal
            för att inte gå under. Om man däremot kan ta till sig den nya
            kompetensen på ett bra sätt - två stycken är faktiskt inte speciellt
            många - kan man kanske överleva och kanske t.o.m. nyanställa människor
            i stället. Man skapar alltså jobb i stället för att kanske hela
            företaget måste läggas ned. Det är därför vi vill att man skall
            undanta två personer vid turordningsreglerna för små företag.
          </note>
          <note type="speaker">
            Anf. 244 INGVAR JOHNSSON (s) replik:
          </note>
          <note>
            Fru talman! Då var det alltså så att de drygt 1 000
          </note>
          <note>
            platserna till vardera Borås, Skövde och Trollhättan bidrar till
            att stärka utvecklingen. Jag fick inte något annat svar.
          </note>
          <note>
            Eva Flyborg hade inte heller något svar på frågan hur rätten
            att sparka två anställda utan förhandlingar skulle ge fler jobb.
            Jag fick inget som helst svar på den frågan, och det tackar jag
            för, fru talman.
          </note>
          <note type="speaker">
            Anf. 245 EVA FLYBORG (fp) replik:
          </note>
          <note>
            Fru talman! Jag tror inte att jag kan vara så mycket tydligare
            än jag var. Företagen måste kunna ta till sig ny kompetens, t.ex.
            unga, välutbildade människor inom nya kompetensområden. Det tycker
            jag var ett fullödigt svar på den frågan. Jag förstår inte riktigt
            varför Ingvar Johnsson frågar som han gör. Det ger ju sig självt:
            Man måste kunna ta till sig ny kompetens om man inte kan vidareutveckla
            den egna personalen.
          </note>
          <note>
            Det kan vara svåra områden, t.ex. IT och annat där man inte bara
            kan gå en kurs, och då måste man kunna ta till sig ny kompetens
            på det här sättet.
          </note>
          <note type="speaker">
            Anf. 246 HANNA ZETTERBERG (v):
          </note>
          <note>
            Fru talman! Vi hoppar mellan ämnena i dag, och det är väl litet
            det som är tanken. Jag tänker prata om sysselsättning och miljö.
          </note>
          <note>
            Jag vill dock börja med att ställa en fråga, nämligen: Varför
            är vi här? Varför är vi politiker i Sveriges riksdag? Jo, det
            är bl.a., kanske huvudsakligen, därför att vi är de som skall
            ta det nationella ansvaret för våra gemensamma resurser.
          </note>
          <note>
            Vi är de som skall se helheten och utifrån det besluta hur vi
            skall fördela resurser.
          </note>
          <note>
            Vi har olika typer av rikedom i vårt land. Det mäts ofta i olika
            ekonomiska termer. Ofta glömmer man därmed också bort att människor
            är en resurs, en tillgång. En klok kvinna som är nybliven ordförande
            i
          </note>
          <note>
            Vänsterpartiets systerparti i Norge, Sosialistisk
          </note>
          <note>
            Venstre, har sagt att hon tycker att alla människor skall börja
            sin dag med att titta sig själva i spegeln, säga "Jag är en del
            av BNP" och vara stolt över det.
          </note>
          <note>
            Tyvärr tror jag inte att det är så många människor som gör det.
            Jag tror att det är väldigt få människor som vaknar upp och känner
            att de är en del av Sverige, en del av kraften, en del av det
            nya, en del av
          </note>
          <note>
            Sveriges resurser. Med andra ord tycker jag att vi både missbrukar
            och ofta misshandlar människor i dag.
          </note>
          <note>
            Det finns andra nationella resurser som missbrukas i dag. Jag
            tycker att miljön är en av dem. Trots de stora kunskaper och den
            stora medvetenhet som finns bland de allra flesta i Sverige görs
            det tyvärr väldigt litet för miljön egentligen.
          </note>
          <note>
            Det nationella ansvar som vi måste ta handlar om att sammanföra
            de här två områdena. Miljön kommer förr eller senare att sätta
            gränser för oss människor om vi inte lär oss att arbeta och leva
            med miljön, utan fortsätter att tro att vi skall motarbeta miljö
            och natur.
          </note>
          <note>
            Jag tycker att det är idioti att betala ut så stora summor som
            vi gör i dag samhällsekonomiskt till passiv arbetslöshet, när
            vi vet att väldigt stora behov inom såväl sjukvård som miljöområdet,
            som är det som jag pratar om nu, kan tillgodoses med hjälp av
            samma pengar.
          </note>
          <note>
            Fru talman! Jag vill veta varför. Varför kan inte vi som är nationellt
            ansvariga för detta se till att skapa en nationell politik där
            sysselsättning och miljö går hand i hand. Jag undrar vad det är
            som stoppar oss.
          </note>
          <note>
            Är det modet får vi väl ta varandra i hand och göra det tillsammans,
            stötta varandra. Är det någonting annat vill jag att vi pratar
            om det. Jag vill ha ett svar.
          </note>
          <note>
            Det finns många partier som pratar fint om miljöfrågor. Jag skulle
            vilja säga att alla partier gör det.
          </note>
          <note>
            Men dubbelmoralen är ganska stor. Jag skulle vilja nämna två
            saker. Jag skulle vilja nämna moderaterna.
          </note>
          <note>
            Moderaterna går på avvecklingen av kärnkraften och argumenterar
            mycket hårt kring den, samtidigt som de över huvud taget inte
            är beredda att någonsin röra bilismen.
          </note>
          <note>
            I Sverige i dag står bilarna för 36 % av det totala bidraget
            till växthuseffekten. Trafiksektorn är den enda sektor där koldioxidutsläppen
            ökar i dag. Alla andra sektorer minskar. Trots det är det inte
            det moderaterna pratar om, utan de tycker att det är förfärligt
            att vi skall avveckla kärnkraften.
          </note>
          <note>
            Socialdemokraterna har tyvärr också en dubbelmoral i miljöfrågorna.
            Det sägs många fina ord.
          </note>
          <note>
            Många saker görs också, men det finns ett problem.
          </note>
          <note>
            Det är trafikfrågorna igen. Anledningen till att jag tar upp
            trafikfrågorna är att de är så fruktansvärt centrala i alla våra
            miljöproblem i dag.
          </note>
          <note>
            Naturvårdsverket har plockat fram 13 miljöhot.
          </note>
          <note>
            Vad jag förstår är trafiken delansvarig i tolv av de här miljöhoten.
            I nio är trafiken huvudansvarig. Därför tycker jag att den socialdemokratiska
            trafikpolitiken ger ett sken av dubbelmoral. Vi pratar Öresundsbron,
            vi pratar förmånsbilar, vi pratar skattesystem och storstadspaket.
          </note>
          <note>
            En viktig aktuell fråga är det samarbete som vi tidigare, för
            någon vecka sedan, hade i Stockholms stad vad gäller den kommunala
            ledningen. Socialdemokraterna har styrt tillsammans med Vänstern
            och Miljöpartiet. Det samarbetet klarade Socialdemokraterna inte
            av. Den fällande faktorn var Södra länken, en trafikfråga igen,
            en fråga där Socialdemokraterna på nytt backar. Jag undrar nu,
            ni socialdemokrater som finns här i kammaren, har ni någon kommentar
            till att det samarbetsprojektet, styrningen av Stockholms stad,
            har fallit och kanske någon kommentar till att det var just en
            trafikfråga som gjorde att socialdemokraterna, som jag ser det,
            tyvärr inte orkade längre.
          </note>
          <note>
            Jag skall avsluta ungefär där jag började, nämligen med att ställa
            frågan, som man kanske skall gå hem och sova litet på: Anser vi
            själva att vi tar det nationella ansvaret för våra gemensamma
            resurser, människor och natur?
          </note>
          <note type="speaker">
            Anf. 247 ARNE KJÖRNSBERG (s) replik:
          </note>
          <note>
            Fru talman! Jag är inte säker på att vi gör det fullt ut. Men
            jag är nästan säker på att vi alla verkligen försöker att göra
            det. Vi har några exempel där Hanna
          </note>
          <note>
            Zetterbergs parti och mitt parti har samarbetat. Jag tänker på
            miljöbalken och följdlagstiftningen till den.
          </note>
          <note>
            Det tycker jag var bra. Låt oss fortsätta!
          </note>
          <note>
            Hanna Zetterberg frågade varför det tar så lång tid. Jo, det
            är för att det är så svårt. Ta det här med trafiken. Vi kan lagstifta
            hur mycket vi vill, men om inte människorna någonstans där inne
            känner att de måste ta ansvaret hjälper det inte. Låt oss hjälpas
            åt med det. Jag kan gå till mig själv. Jag måste ta ett större
            ansvar för att använda vår bil mindre. Låt oss hjälpas åt med
            det så som vi har börjat. Vi har stora uppgifter inom ramen för
            det nationella ansvaret framför oss.
          </note>
          <note type="speaker">
            Anf. 248 HANNA ZETTERBERG (v) replik:
          </note>
          <note>
            Fru talman! Det här inlägget gör mig litet positiv faktiskt.
            Det är nästan första gången jag hör någonting så positivt som
            ändå bottnar i diskussionen om trafikfrågor. Det tycker jag är
            bra. Det är en bra början.
          </note>
          <note>
            Jag håller med om att det är mycket bra som har gjorts. Miljöbalken,
            avvecklingen av kärnkraften, det är jättebra, de ekologiska fonder
            som finns osv. Men i trafikfrågorna upplever jag fortfarande att
            socialdemokraterna är litet av det betongparti som de ibland anklagas
            för att vara. Jag skulle vilja att ni bryter det.
          </note>
          <note>
            Bevisa motsatsen! Det vore jättebra.
          </note>
          <note type="speaker">
            Anf. 249 ARNE KJÖRNSBERG (s) replik:
          </note>
          <note>
            Fru talman! Som Hanna Zetterberg vet är det inte min huvuduppgift,
            inte ens min andrahandsuppgift, att syssla med trafikfrågor här
            i riksdagen. Men Hanna
          </note>
          <note>
            Zetterbergs partivän, Johan Lönnroth, som sitter några platser
            längre fram, kan nog tala om att vi i de frågor som vi gemensamt
            har att hantera ibland har haft ganska bra samarbete. Jag tycker
            faktiskt att vi skall ha ett öppet sinne mot varandra. Hanna Zetterberg
            kan börja med att hjälpa mig med att stödja våra tankar om det
            vi kallar Götalandsbanan, en snabb, bra kollektiv förbindelse
            Göteborg-Borås-Jönköping-
          </note>
          <note>
            Stockholm. Välkommen i den kampen!
          </note>
          <note type="speaker">
            Anf. 250 HANNA ZETTERBERG (v) replik:
          </note>
          <note>
            Fru talman! Jag vet inte om vi skall utveckla den här debatten.
            Jag vet att trafikfrågorna inte är Arne
          </note>
          <note>
            Kjörnsbergs specialitet. Men frågan om det nationella ansvaret
            kvarstår fortfarande.
          </note>
          <note>
            Det är faktiskt en fråga till som kvarstår. Det är samarbetet
            i Stockholms stad, som jag fortfarande skulle vilja ha en kommentar
            till. Ni får gärna sova på saken och återkomma om ni inte just
            i dag kan svara på den frågan. Men det är en viktig fråga. Jag
            tycker också att det är ett bevis på att det är socialdemokraterna
            som inte vill samarbeta. Det tycker jag är väldigt tråkigt, framför
            allt när det faller på en trafikfråga, som det har gjort i det
            här fallet.
          </note>
          <note type="speaker">
            Anf. 251 LAILA BÄCK (s):
          </note>
          <note>
            Fru talman! I dagens debatt om sysselsättningsfrågor vill jag
            belysa glesbygdens arbetsmarknad i allmänhet och kvinnors situation
            i synnerhet.
          </note>
          <note>
            För de människor som valt att bo i landets mest glesbefolkade
            delar ser arbetsmarknaden litet annorlunda ut jämfört med de mer
            tätbefolkade delarna av landet. Ofta finns arbeten, speciellt
            för kvinnorna, i den offentliga sektorn i glesbygden. De privata
            företagen är vanligtvis små med få anställda. Ett arbete inom
            pendlingsavstånd är ofta en omöjlighet, då avstånden är långa
            och kollektivtrafiken många gånger innebär två tre bussar i veckan.
          </note>
          <note>
            Ett alternativ för många är att satsa på säsongsarbete inom t.ex.
            turismen. Förutsättningarna för att försörja sig under resten
            av året måste också fungera bra. Det kan ske genom t.ex. utbildning,
            andra typer av arbeten eller arbetsmarknadspolitiska åtgärder.
          </note>
          <note>
            Men för att kunna behålla arbetsmarknaden för framför allt kvinnorna
            i glesbygden behöver vi ett skatteutjämningssystem som inte utarmar
            glesbygdskommunerna, utan ger dem möjlighet att bedriva en bra
            arbetsmarknadspolitik. Det är viktigt att ta hänsyn till de skilda
            förutsättningar som finns mellan glesbygd och storstad.
          </note>
          <note>
            Arbetsmarknaden och sysselsättningen ser som jag har sagt tidigare
            väldigt olika ut. Därför vore det lämpligt att se över skatteutjämningen
            ur ett sysselsättningsperspektiv för att få en större rättvisa.
          </note>
          <note>
            Det är viktigt att alla människor i Sverige har bra förutsättningar,
            oavsett om de bor i storstad eller i glesbygd. Glesbygd är inte
            bara små byar norr om
          </note>
          <note>
            Dalälven. Glesbygden finns i hela vårt land, i Stockholms skärgård,
            i Småland och på Gotland.
          </note>
          <note>
            Fru talman! Det finns också ett annat stort problem som berör
            arbetsmarknaden i bl.a. mitt län,
          </note>
          <note>
            Dalarnas län. Det är den stora utflyttningen som sker från många
            län i Sverige. I Dalarna har under 1997
          </note>
          <note>
            befolkningen minskat med 2 981 personer. 1 867 av dessa var en
            kraftig nettoutflyttning mot Mälardalen av främst ungdomar. Det
            innebär stora förluster i skatteintäkter för kommunerna. Det får
            till följd att neddragningar sker inom kommunernas verksamheter
            och många människor förlorar sina arbeten. En annan följd av den
            massiva utflyttningen är överskottet på bostäder. I stället för
            att bygga nytt får vi i Dalarna riva bostäder. Bland våra byggnadsarbetare
            finns en arbetslöshet på nästan 40 %. Fortsätter utflyttningen
            kommer det inte att skapas behov av nya bostäder, och byggjobben
            kommer att lysa med sin frånvaro.
          </note>
          <note>
            Fru talman! Det finns trots allt ett ljus i mörkret.
          </note>
          <note>
            Det är regeringens beslut om fördelningen av de regionalpolitiska
            anslagen. Dalarnas län får 85 miljoner kronor, varav 16 miljoner
            är pengar som bemyndigar länsstyrelsen att under 1998 fatta beslut
            om nya sysselsättningsbidrag.
          </note>
          <note>
            Det är också glädjande att självstyrelseorgan har utsett som
            fram till 2002 skall ansvara för största delen av de regionalpolitiska
            verksamheterna. Det är ett steg i helt rätt riktning för att öka
            sysselsättningen.
          </note>
          <note>
            De kommuner som har deltagit i den tidigare försöksverksamheten
            har visat att de har lyckats, dvs. att kommunerna och regionerna
            själva bäst känner sin arbetsmarknad och vet vilka åtgärder som
            behöver vidtas.
          </note>
          <note>
            Jag hoppas att en positiv utveckling av dessa försök leder till
            att alla län och regioner så småningom får förtroendet att ansvara
            för den regionalpolitiska och delar av den arbetsmarknadspolitiska
            verksamheten.
          </note>
          <note>
            Fru talman! Den offentliga sektorn är en viktig del av kvinnornas
            arbetsmarknad i glesbygden. Det är därför viktigt att vi värnar
            den. I glesbygden kan det knappast finnas utrymme för en moderat
            arbetsmarknadspolitik. Det är just i glesbygden man kommer att
            finna de kvinnor och män som inte har fått något jobb efter 300
            dagars a-kassa - de människor som trots
          </note>
          <note>
            Moderaterans arroganta övertygelse inte fått ett jobb efter 300
            dagar. Är det meningen att vi skall leva på frisk luft och vacker
            natur?
          </note>
          <note>
            Om hela landet skall leva, och om vi som har valt att bo i de
            mer glest befolkade delarna av Sverige skall kunna fortsätta att
            göra det, behövs en bra arbetsmarknads- och regionalpolitik. Det
            fungerar endast med en socialdemokratisk politik.
          </note>
          <note type="speaker">
            Anf. 252 ROLF GUNNARSSON (m):
          </note>
          <note>
            Fru talman! Rubriken på dagens debatt är Sysselsättning.
          </note>
          <note>
            Men, fru talman, jag förutsätter att man får tala om och kring
            de flesta ämnesområdena, eftersom sysselsättningen har band till
            det mesta och allt slutar i det oerhört viktiga ordet sysselsättning
            och vad som kan ge jobb - om man nu saknar ett sådant.
          </note>
          <note>
            Jag kommer, precis som föregående talare Laila
          </note>
          <note>
            Bäck, från Dalarnas län. Det är ett landskap som blöder! Vi i
            Dalarna tog den hemska guldmedaljen i befolkningsminskning då
            kyrkklockorna senast ringde in ett nytt år. Det är ingen guldmedalj
            att skryta över.
          </note>
          <note>
            Vi har kommit i ett läge då också våra, med våra mått mätt sett,
            stora städer minskar. Både residensstaden
          </note>
          <note>
            Falun liksom industristaden Borlänge tappar i befolkning. När
            residensstaden minskar i befolkning brukar det vara ett illavarslande
            tecken för övriga län i landet.
          </note>
          <note>
            Jag skulle ha velat höra tonerna från Socialdemokraterna i denna
            talarstol om vi moderater hade haft majoriteten i 14 av 15 kommuner
            i mitt hemlän.
          </note>
          <note>
            Dessutom skulle landstinget i Dalarna ha styrts av oss.
          </note>
          <note>
            Nu styrs det av socialdemokrater och centerpartister.
          </note>
          <note>
            Jag skulle ha velat höra vad Socialdemokraterna då hade sagt,
            vilka ord och tonfall som skulle ha använts i talarstolen om vi
            hade haft makten.
          </note>
          <note>
            Nu är det annorlunda. Nu väljer Socialdemokraterna att tala om
            de år som har gått. Vi har hela dagen i dag hört att man älskar
            att tala om åren 1991-1994
          </note>
          <note>
            och gärna om hundra år före och hundra år efter.
          </note>
          <note>
            Med den negativa utveckling som har skett både på företagarsidan
            och arbetslöshetsfronten, skulle jag också om jag vore socialdemokrat
            försöka få oss att prata om något helt annat än arbetslöshet och
            företagande. Men det går inte att stryka över och radera ut vad
            ni lovade i valrörelsen 1994. Sätt er ned och titta på vad ni
            lovade i pressklipp och på videoband. Det skulle säkert vara nyttigt.
            Det är en bakgrund man bör ha med sig när man säger att Dalarna
            blöder.
          </note>
          <note>
            Vi vet att hushållen drabbas trefaldigt av den socialdemokratiska
            skattechocken. Det är en sak man talade lågmält om i den förra
            valdebatten.
          </note>
          <note>
            Minns ni socialdemokrater vad ni sade? Jo, att den öppna arbetslösheten
            skulle vara under 5 % redan
          </note>
          <note>
            1995. Det är nu 1998, och vi vet hur det har gått.
          </note>
          <note>
            Även om det är omöjligt att nå siffran 0 %, skulle det med en
            annan politik gå att förbättra läget för Sverige.
          </note>
          <note>
            Det är inte bara vi moderater som föreslår den inriktningen.
            Precis som har sagts tidigare i dag har ekonomer, Valutafonden,
            EU:s ministerråd och OECD
          </note>
          <note>
            uttalat med en mun att arbetslösheten skulle kunna halveras med
            hjälp av en annan politik.
          </note>
          <note>
            Notan för det socialdemokratiska misslyckandet är att skattehöjningarna
            tjugofalt överstiger vad som lovades i valrörelsen 1994. Det kommer
            förhoppningsvis väljarna att komma ihåg. Flertalet har ju hårt
            få känna på vad Socialdemokraterna har ställt till med.
          </note>
          <note>
            Vi har bl.a. vårdsidan. Vem styr och ställer i kommuner och landsting?
            Vem har det tyngsta ansvaret till vad som har hänt med vård, vårdköer
            och problem inom skola och omsorg? Vi har så sent som i dag hört
            frågan om vårdköerna tas upp på TV.
          </note>
          <note>
            Ett nytt hot är den förtida avvecklingen av kärnkraften. Länet
            är starkt energibehövande på grund av många tunga industrier.
          </note>
          <note>
            Vi måste få till en politik som gör att folk kan leva på sin
            lön. Låg- och medelinkomsttagare måste få mera kvar efter skatt,
            få mer i plånboken och mer att bestämma över. En sådan politik
            skulle göra att behovet av bidrag skulle minska - både bostadsbidrag
            och socialbidrag.
          </note>
          <note>
            Jag återgår till mitt hemlän Dalarna. Dalarnas läge är prekärt
            - precis som för många andra län. Socialdemokraterna är med och
            styr och ställer för att det skall bli en minskning av befolkningen
            - den fråga
          </note>
          <note>
            Laila Bäck alldeles nyss tog upp.
          </note>
          <note>
            Inte ger det några goda framtidsutsikter, Laila
          </note>
          <note>
            Bäck, att tvångsförflytta jobb och folk från
          </note>
          <note>
            Skogsvårdsstyrelsen i Falun till Söderhamn - bara för att F 15
            har lagts ned av Socialdemokraterna. Inte ger det några positiva
            effekter att flytta delar av skattemyndigheten från Falun till
            Gävle. Inte ger det något positivt att lägga ned Skogshögskolan
            i Garpenberg och flytta jobben till andra platser i landet. Inte
            ger det några positiva signaler att flytta kronofogdemyndigheten
            från Dalarna till Gävle. Det här var bara några exempel eftersom
            jag bara har sex minuter talartid.
          </note>
          <note>
            Man behöver inte ha kommit långt i skolsystemet för att förstå,
            att en omflyttning av jobb inte skapar ett enda nytt jobb utan
            bara problem - likt vad näringsminister Anders Sundström och hans
            departement, stödda av er i riksdagen, gjorde då han lät tvångsförflytta
            Skogsvårdsstyrelsen.
          </note>
          <note>
            Jag skrev i går kväll en motion om den socialdemokratiska regeringens
            förslag att nu också ge sig på
          </note>
          <note>
            Bergmästareämbetet i Falun. Vi kanske skulle behöva en minister
            från Dalarna. Det kanske vore ett sätt att få behålla jobben.
          </note>
          <note>
            Många pratar om hur viktig den privata företagsamheten är. Låt
            mig ta ett exempel. Det helägda
          </note>
          <note>
            Landstingsbolaget - som de två närvarande socialdemokraterna
            i kammaren känner till - driver ett arbete med 53 % externa kunder.
            Det är kunder som inte har med landstinget att göra. Bolaget är
            ute och konkurrerar på den fria marknaden - samtidigt pratar man
            om företagsamhet.
          </note>
          <note>
            Dalarna är på väg utför backen i flera avseenden.
          </note>
          <note>
            Det har nyss presenterats en rankinglista i en strukturrapport
            där Dalarna hade placerats på 20:e plats av 23
          </note>
          <note>
            län. Rubriken i tidningarna var Bottennapp för Dalarna.
          </note>
          <note>
            Det råder en stark oro i mitt hemlän. Det går inte att leva på
            luft och vatten - vilket även Laila Bäck påpekade. Men vem har
            ansvaret för att det snart är bara luft och vatten kvar i vårt
            län? Är det Moderaterna eller ni socialdemokrater?
          </note>
          <note type="speaker">
            Anf. 253 PER ERIK GRANSTRÖM (s) replik:
          </note>
          <note>
            Fru talman! Rolf Gunnarsson sade att Dalarna är ett landskap
            som blöder. Det är alldeles rätt. Men
          </note>
          <note>
            Rolf Gunnarsson är väldigt försiktig med att nämna vad som skulle
            kunna bli konsekvenserna om en moderat politik skulle få råda.
          </note>
          <note>
            Laila Bäck pekade på att vi måste titta över skatteutjämningen
            för kommunerna. Skulle Dalarna få råda skulle det bli betydligt
            mindre resurser till Dalarnas kommuner. Skulle moderaterna få
            råda skulle det bli mindre pengar till kommuner och landsting.
          </note>
          <note>
            Vården skulle få mindre pengar och det skulle bli svårare när
            det gäller sysselsättning för kvinnor i glesbygd.
          </note>
          <note>
            Rolf Gunnarsson räknade också upp ett antal arbetstillfällen
            som har försvunnit, men gick med mycket stor blygsamhet förbi
            effekten av det som hände under den borgerliga regeringstiden
            när man sålde ut delar av Assi Domän och huvudkontoret flyttades.
          </note>
          <note type="speaker">
            Anf. 254 ROLF GUNNARSSON (m) replik:
          </note>
          <note>
            Fru talman! Det är väl det här som kallas duell, eller kanske
            det är närkamp i politiken när vi för den här debatten, Per Erik
            Granström och jag.
          </note>
          <note>
            Det finns en stor skillnad mellan Per Erik Granström och mig
            i det vi diskuterar just nu. Det fanns med ett "om" när det gäller
            Per Erik Granström - om moderaterna fick styra. Vi vet hur det
            är när socialdemokraterna styr i Dalarna. 14 av 15 kommuner styrs
            av socialdemokraterna, och landstinget styrs av dem. Här i kammaren
            har ni röstat för nedläggning av flertalet offentliga arbeten
            som har utarmat residensstaden Falun, och det är ett farligt tecken
            för det övriga länet. Det skiljer mycket mellan ett "om" och vad
            man tror. Det gör man ofta på kyrkofullmäktige. Men det här är
            Sverige riksdag.
          </note>
          <note type="speaker">
            Anf. 255 PER ERIK GRANSTRÖM (s) replik:
          </note>
          <note>
            Fru talman! Jag får vara mycket tacksam för att det där om:et
            finns. Vi vet att en moderat regering inte skulle driva någon
            regionalpolitik. En moderat regering skulle välja att minska resurser
            till den offentliga sektorn. En moderat regering skulle minska
            förutsättningar för sysselsättning i glesbygd. Så det är mycket
            tacksamt att om:et finns.
          </note>
          <note type="speaker">
            Anf. 256 ROLF GUNNARSSON (m) replik:
          </note>
          <note>
            Fru talman! Om:et är fortfarande knappast trovärdigt. Jag måste
            gå tillbaka till det. Per Erik Granström åker nu hem till Ludvika,
            hans hemkommun, eller till övriga Dalarna och räknar upp vallöftena
            från
          </note>
          <note>
            1994 som vi minns så väl, som ni kan spela upp på band, som ni
            har pratat om mycket, både statsministern och övriga - en arbetslöshet
            på 5 % 1995 och skatter på högst 3,7 miljarder. Både han och jag
            var med i valdebatten. Är det inte genant att komma hem till väljarna
            och se dem i ansiktet med det svek som ni socialdemokrater har
            utsatt dem för?
          </note>
          <note type="speaker">
            Anf. 257 KJELL ERICSSON (c):
          </note>
          <note>
            Fru talman! Det har talats mycket om sysselsättning den här dagen.
            Det är en av våra viktigaste uppgifter att ge möjlighet att få
            människor i arbete i hela vårt land. Arbetslösheten är ett gissel
            och det är också en av orsakerna till att flyttlassen återigen
            har börjat rulla från glesbygden till stora koncentrationsorter.
          </note>
          <note>
            Den regionala obalansen som ökar år efter år är ett problem för
            hela vårt samhälle. De senaste SCB-
          </note>
          <note>
            siffrorna visar att glesbygden än en gång blir glesare.
          </note>
          <note>
            Bara från mitt hemlän, Värmland, har det flyttat 2 000
          </note>
          <note>
            personer det senaste året. De som nu flyttar är också personer
            i aktiv ålder. Det gör att befolkningsstrukturen blir alltför
            skev. Det krävs självfallet en mängd åtgärder för att komma till
            rätta med det här. Men en viktig förutsättning är att det finns
            jobb. Därför är det viktigt att ytterligare förbättra näringsklimatet
            för tillväxt i hela landet.
          </note>
          <note>
            Den regionala näringspolitiken spelar en viktig roll i arbetet
            med att utveckla olika regioner. Den lilla regionalpolitiken med
            de stimulanser som den rymmer är en viktig del, men den är inte
            tillräcklig. Det måste också bli ett annat grepp när det gäller
            den stora regionalpolitiken. Inte minst gäller det att bryta sektorsgränser
            för att bruka de resurser vi har på bästa sätt.
          </note>
          <note>
            Det gäller att vidta generella åtgärder för att förbättra näringsklimatet.
            Det gäller att sänka skatter och avgifter framför allt för småföretagen.
            Det gäller att förenkla regler, att utveckla tjänstesektorn m.m.
          </note>
          <note>
            Jag vill här på den korta tid som står till förfogande ange tre
            viktiga områden som är väsentliga för den regionala näringspolitiken.
            Det är förbättrad riskkapitalförsörjning, det är utbildning och
            kompetensutveckling och det är förbättrade kommunikationer.
          </note>
          <note>
            När det gäller förbättrad riskkapitalförsörjning kan det ske
            genom olika åtgärder. ALMI bedriver en bra verksamhet i de olika
            regionerna med ett visst lånekapital, med nyföretagarlån och med
            kvinnolån. Man har faktiskt varit mycket effektiv i sin utlåning
            och låneutrymmet har också till stora delar utnyttjats.
          </note>
          <note>
            Därför kan det behövas ytterligare kapital.
          </note>
          <note>
            Jag hörde tidigare i dag av näringsministern att han skulle föreslå
            statliga lånegarantier i den regionalpolitiska propositionen.
            Det tycker jag är bra. Jag har tidigare efterfrågat det, och jag
            tror att det vore bra för företagare i vissa fall att kunna få
            en garanti när man startar ett företag, när man är i ett expansionsskede
            eller vid en produktutveckling.
          </note>
          <note>
            Teknikbrostiftelserna har också fungerat bra på många håll i
            landet. De har också varit med och finansierat olika teknikutvecklingsprojekt.
            Även arbetet med tekniknopolerna har varit framgångsrika i att
            skapa broar mellan den akademiska världen och småföretagen. Den
            verksamheten kan ytterligare utvecklas.
          </note>
          <note>
            I det här avseendet vill jag också understryka behovet av ytterligare
            regional riskkapitalförsörjning.
          </note>
          <note>
            Det kan ske genom att skapa mötesplatser mellan investerare och
            företag som skall investera. Det kan vara både privata och institutionella
            placerare. Ett sådant projekt är Aktietorget. Det har startat
            på flera platser här i landet. Det är en verksamhet som bör stimuleras.
          </note>
          <note>
            Kompetensutvecklingen är en avgörande fråga för utvecklingen
            av näringslivet ute i regionerna. Självfallet är den långsiktiga
            kompetensutvecklingen mycket viktig. Men även den kortsiktiga
            behöver förstärkas.
          </note>
          <note>
            Många företag behöver anställa men kan inte det på grund av att
            man inte får tag i kompetent personal.
          </note>
          <note>
            Därför är det viktigt att utbildningen riktas mot företagens
            behov. Det är väsentligt att flaskhalsproblemen kan avlägsnas
            så fort som möjligt.
          </note>
          <note>
            Det är också viktigt att det sker en ytterligare teknikspridning
            inte minst från de små och medelstora högskolorna ut till företagen.
            Det är särskilt viktigt att småföretagen kan få del av den nya
            tekniken.
          </note>
          <note>
            Forskningen och utvecklingen behöver också ytterligare stärkas
            inte minst på de små och medelstora högskolorna. De har ju en
            mycket stor betydelse för utvecklingen i en region. De kan vara
            nästan som en turbomotor i vissa regioner. Jag vill bara nämna
            Gunnar Björks utredning om ytterligare insatser för att förädla
            våra livsmedel. Likaså är det väsentligt med ytterligare forskning
            och förädling av träråvaror. Det är sådana saker som behöver göras
            ute i våra regioner.
          </note>
          <note>
            Jag vill också nämna lärlingsutbildningen som en viktig utbildning.
            Den har startat i vårt hemlän
          </note>
          <note>
            Värmland. Man kopplade ihop dem som ville bli lärlingar med företagare
            som ville ta emot lärlingar.
          </note>
          <note>
            Den här sammankopplingen har gett ett mycket gott resultat. De
            flesta av lärlingarna har fått ett fast arbete efter lärlingsutbildningen.
          </note>
          <note>
            Slutligen, fru talman, vill jag bara i korthet beröra behovet
            av förbättrade kommunikationer. För att kunna nå ut till olika
            delar av vårt land är det väsentligt med framför allt bättre vägar.
            Det finmaskiga vägnätet är kraftigt eftersatt i dag. Det behöver
            förstärkas och beläggas. Även tele, data och IT måste byggas ut.
            Där skall gälla likvärdiga villkor, t.ex.
          </note>
          <note>
            anslutningsavgifter för hela landet.
          </note>
          <note>
            Fru talman! Det finns mycket man skulle vilja säga om regionalpolitiken.
            Men det kommer ju en proposition under våren så det kommer att
            finnas fler tillfällen att diskutera frågan. Men det är viktigt
            att det vidtas åtgärder så att människorna kan känna både tillförsikt
            och framtidstro i hela landet.
          </note>
          <note type="speaker">
            Anf. 258 MARIE ENGSTRÖM (v) replik:
          </note>
          <note>
            Fru talman! Jag och Kjell Ericsson kommer från samma län, och
            jag instämmer i vad han säger om vad som är viktigt för Värmlands
            län - satsning på lärlingsutbildning, riskkapitalförsörjning,
            infrastruktur, kompetenshöjning osv. Där är vi samstämmiga.
          </note>
          <note>
            Men jag tror att Kjell Ericsson precis som jag också har haft
            kontakt med företagarna i Värmland.
          </note>
          <note>
            Vi har vid flertalet tillfällen också pratat om sjuklöneperiden
            och de små företagen. Jag skulle vilja ställa en fråga till Kjell
            Ericsson. Hur ser Kjell Ericsson på sjuklöneperiodens längd -
            14 dagar - och de små företagens möjlighet att anställa ytterligare
            personal?
          </note>
          <note type="speaker">
            Anf. 259 KJELL ERICSSON (s) replik:
          </note>
          <note>
            Fru talman! Som jag sade tidigare är det viktigt att vi också
            klarar av de generella åtgärderna för att få ett bra företagarklimat.
            En sådan åtgärd var att vi förkortade den period som var på en
            månad till 14 dagar.
          </note>
          <note>
            Jag var själv aktiv i den frågan för att så skulle ske.
          </note>
          <note>
            Det är dit vi har klarat av att komma nu. Att gå längre i den
            här frågan tror jag kan bli svårt i nuvarande läge. Det krävs
            också pengar till det här. Så det är inget man kan göra rakt upp
            och ned.
          </note>
          <note type="speaker">
            Anf. 260 MARIE ENGSTRÖM (v) replik:
          </note>
          <note>
            Fru talman! Jag vet att Kjell Ericsson har varit aktiv för att
            minska sjuklöneperioden från fyra veckor till två veckor. Det
            tycker jag har varit en bra inställning.
          </note>
          <note>
            Vänsterpartiet har ett konkret förslag som en av
          </note>
          <note>
            Vänsterpartiets representanter framförde tidigare om att man
            skall minska sjuklöneperioden för de allra minsta företagen med
            upp till tio anställda eller helt enkelt ta bort sjuklöneperioden
            för dessa företag. Det är något som också har fallit mycket väl
            ut i småföretagarnas olika organisationer. Vi har finansierat
            detta inom vårt budgetförslag. Jag undrar om Kjell Ericsson och
            Centern ändå inte skulle vara villiga att diskutera denna fråga.
          </note>
          <note type="speaker">
            Anf. 261 KJELL ERICSSON (c) replik:
          </note>
          <note>
            Fru talman! Det är många saker som man skulle behöva göra för
            att förbättra för småföretagarna. Jag har drivit många sådana
            här frågor under årens lopp och kommer att fortsätta att göra
            det. Men då måste man också se på helheten vad man önskar. Då
            talar man om bättre riskkapitalförsörjning och om bättre möjligheter
            att kunna låna för att starta företag, för att expandera och för
            att utveckla produkter. Men det gäller också enklare regelverk
            över huvud taget, att man får lättare att hantera vissa saker.
            Det finns alltså en mängd åtgärder som behöver vidtas.
          </note>
          <note>
            En sak som Centern har medverkat till är att sänka arbetsgivaravgifterna.
            En sådan sänkning sker nu med
          </note>
          <note>
            5 % för företag med en lönsamhet upp till 850 000 kr.
          </note>
          <note>
            Jag tror att det är också den vägen som vi får gå. Det finns
            många önskemål. Men vi måste också prioritera.
          </note>
          <note type="speaker">
            Anf. 262 ERLING BAGER (fp):
          </note>
          <note>
            Fru talman! Denna debatt skall ju handla om sysselsättning, och
            jag vill då ta upp de yrken som finns inom sjöfarten. Det är ett
            viktigt område där Sverige tidigare har haft många människor sysselsatta,
            men där det nu på grund av bl.a. politiska beslut sker en kraftig
            negativ utveckling.
          </note>
          <note>
            Den svenska handelsflottan under svensk flagg har under 1997
            minskat. Orsaken till minskningen är att konkurrensförhållandena
            mellan EU-länderna dramatiskt har förändrats under slutet av 1996
            och under
          </note>
          <note>
            1997.
          </note>
          <note>
            EU:s s.k. riktlinjer för exempelvis lägre beskattning av rederier
            har skapat förutsättningar för sjöfartsnäringen att minska sin
            kostnader för ombordanställda och för rederibolagen. Länder som
            Holland och Norge har snabbt utnyttjat denna nya möjlighet som
            innebär gynnsammare utvecklingmöjligheter med lägre kostnadsnivåer
            för nationernas handelsfartyg.
          </note>
          <note>
            Tyskland följer nu efter och kommer att anpassa sig till EU-ländernas
            nya inriktning för sjöfartspolitiken.
          </note>
          <note>
            Under 1995 var den svenska handelsflottans nettoökning 16 fartyg
            och under 1996 ytterligare 13
          </note>
          <note>
            fartyg. Den svenska handelsflottan bestod den
          </note>
          <note>
            1 januari 1997 enligt Sveriges Redarförening av 256
          </note>
          <note>
            fartyg och 2,4 miljoner ton dödvikt. Därefter har flottan minskat
            och bestod den 1 oktober 1997 av 240
          </note>
          <note>
            fartyg och var nere på 2,2 miljoner ton dödvikt.
          </note>
          <note>
            Minskningen fortsätter nu i allt snabbare takt vecka för vecka,
            och alltfler jobb inom sjöfarten försvinner.
          </note>
          <note>
            Fru talman! Den svenska regeringen har visat sig ointresserad
            av att Sverige skall tillämpa EU:s nya möjligheter också för den
            svenska handelsflottan.
          </note>
          <note>
            Fråge- och interpellationssvar från skatteminister
          </note>
          <note>
            Thomas Östros i denna kammare under förra året har visat detta,
            och alltfler jobb försvinner på svenska fartyg och därigenom även
            skatteintäkter som den svenska staten förlorar.
          </note>
          <note>
            Nästa hotande utveckling i nästa steg i denna process är att
            även rederierna överväger att flytta kontor utomlands, och då
            minskar ju antalet arbeten ytterligare.
          </note>
          <note>
            Exempelvis har ju det svenska företaget Bylock &amp;
          </note>
          <note>
            Nordsjöfrakt nu stängt sitt Göteborgskontor och flyttat över
            en del av verksamheten till det mindre kontoret i Skärhamn. Enligt
            intensiva rykten kanske man i stället öppnar kontor i Norge.
          </note>
          <note>
            Som om dessa vedermödor inte vore nog för den svenska sjöfarten
            har riksdagen under hösten förra året fattat beslutet om avskaffandet
            av sjömansskatten. Detta beslut drevs igenom av en majoritet i
            riksdagen före jul. Det förstärker ytterligare den här negativa
            utvecklingen. Regeringen hade i en proposition hävdat att när
            man övergick från sjömansskatt till s.k.
          </note>
          <note>
            landskatt skulle det vara kostnadsneutralt för de berörda anställda
            som jobbar på svenska fartyg. Genom denna deklaration i propositionen
            fick regeringen fackföreningarna med sig, och de är tre fyra.
            Även
          </note>
          <note>
            Redarföreningen och alla andra berörda ställde sig bakom förslaget.
            Sedan visade det sig att beräkningsunderlaget i denna proposition
            var så erbarmligt dåligt att vissa ombordanställda, t.ex. sjöbefäl,
            förlorar upp till 3 000 kr per månad.
          </note>
          <note>
            Trots hård kritik förra hösten vägrade regeringen att rätta till
            större delen av felaktigheterna. Den rättade bara till en mindre
            del. Nu ser vi resultatet. Alltfler sjöbefäl lämnar nu svenska
            fartyg.
          </note>
          <note>
            Den 12 maj förra året erbjöds riksdagsmän att följa med Tärntank
            från Domsö i Göteborg på en studieresa från Södertälje kanal till
            Västerås hamn.
          </note>
          <note>
            Det var en intressant resa där jag tror att ett tjugotal ledamöter
            från riksdagen var med. Vi fick en genomgång av sjöfartens villkor.
            Det var en mycket värdefull dag. Nu hörde jag för en tid sedan
            att av de sjöbefäl som fanns på Tärntank den 12 maj fanns ett
            kvar som nu också övervägde att sluta.
          </note>
          <note>
            Fru talman! Vi i Sverige, som är ett EU-land, kan inte stå utanför
            den sjöfartspolitik som övriga EU-
          </note>
          <note>
            länder nu driver. Den förre Labourledaren i England,
          </note>
          <note>
            Neil Kinnock, har som EU-kommissonär möjliggjort en gemensam
            sjöfartspolitik. Om vi skall få behålla de svenska rederierna
            är det viktigt att vi har en situation då andra EU-länder inte
            har kanske 20-30 % lägre kostnader än de svenska rederierna.
          </note>
          <note>
            Vi har debatterat detta i trafikutskottet, och jag deltog i den
            debatten. Många socialdemokratiska ledamöter har förståelse för
            denna situation. Man måste se till att vi i Sverige har en sjöfartspolitik
            som är likartad med de övriga EU-ländernas.
          </note>
          <note>
            Slutligen, fru talman, måste också skatteminister
          </note>
          <note>
            Thomas Östros förstå detta. Där har vi ett stort jobb framför
            oss.
          </note>
          <note>
            En tumregel är att ett jobb till sjöss ger cirka tre fyra arbeten
            i land.
          </note>
          <note type="speaker">
            Anf. 263 MARIE ENGSTRÖM (v):
          </note>
          <note>
            Fru talman! Jag tänkte ta upp frågan om kommunerna och sysselsättningen.
          </note>
          <note>
            När jag slog upp tidningarna från mitt hemlän förra veckan möttes
            jag av artiklar som man kanske trodde inte skulle behöva skrivas
            så här i Perssonpengarnas tidevarv. Bl.a. säger en klinikchef
            vid vårt länssjukhus nu i desperation att gränsen är nådd. Efter
            år av nedskärningar har alltså nya besparingskrav lagts på den
            avdelning som han ansvarar för. Det som händer nu är inte etiskt
            och moraliskt försvarbart. Vi bedriver rena rovdriften på vår
            personal, och beläggningen är långt över rimlig nivå, säger han
            i en tidningsintervju. Just nu finns det inte resurser att ta
            emot alla prioriterade patienter inom rimlig tid. Prioriterade
            patienter i det här fallet är människor som riskerar att få allvarligt
            försämrad hälsa om de inte opereras inom en viss tid.
          </note>
          <note>
            Det är inte bara den här kliniken som drabbas hårt.
          </note>
          <note>
            Det finns andra liknande fall, t.ex. inom psykvården, där både
            slutna avdelningar och öppenvårdsavdelningar tvingas stänga.
          </note>
          <note>
            Även skolstarten den här vårterminen har varit orolig. Våldet
            inom skolan har ökat. Det är oerhört alarmerande, och det har
            skapat en stor oro hos föräldrar men också hos elever och lärare
            som har skolan som sin arbetsplats.
          </note>
          <note>
            En längre tids avsaknad av elevvårdspersonal på många skolor,
            minskade resurser och stöd till elever med särskilda behov har
            kanske bäddat för den här utvecklingen.
          </note>
          <note>
            I dag har 230 000 barn någon förälder som är arbetslös. Invandrarbarn
            har det i större utsträckning än svenska barn. Arbetslösheten
            har blivit en grogrund för ohälsa. Fler barn besöker de barnpsykiatriska
            klinikerna än tidigare. Genom färsk statistik från BRÅ
          </note>
          <note>
            vet vi att antalet anmälningar om barnmisshandel har ökat kraftigt
            under den senaste tioårsperioden. En huvudorsak är föräldrarnas
            arbetslöshet.
          </note>
          <note>
            Vården, omsorgen och skolan är välfärdens kärna.
          </note>
          <note>
            Vi är många som säger det i denna talarstol. Jag inledde med
            att ta ett exempel som belyser situationen på en klinik i mitt
            landsting. Jag tror att var i Sverige vi än gör den här typen
            av nedslag så kommer vi att hitta denna typ av exempel på att
            välfärden inte fungerar på det sätt som vi vill att den skall
            göra. Jag vill verkligen understryka att det är bra att Perssonpengarna
            nu har kommit till kommunerna och landstingen men frågan är om
            det verkligen är tillräckligt. De höjda grundavdragen i den nyligen
            genomförda pensionsuppgörelsen kommer också att påverka kommunernas
            ekonomi. Vi har dock ännu inte fått något riktigt svar på frågan
            om, och i så fall med hur mycket, kommunerna och landstingen kommer
            att kompenseras för detta.
          </note>
          <note>
            I en arbetskraftsundersökning som SCB gjorde före årsskiftet
            konstaterades det att det fortfarande, efter nästan ett halvår
            med höjda statsbidrag, inte fanns några tecken på att sysselsättningen
            ökat. Förhoppningen att vi snabbt skulle få fler människor i arbete
            ute i kommunerna kom tydligen på skam.
          </note>
          <note>
            Den situationen bekräftas också i Kommunförbundets oktoberrapport.
            I och för sig är den nu nästan tre månader gammal, men ändå. Man
            säger att kommunernas ekonomiska situation har förbättrats under
            hösten. Man säger t.o.m. att genomsnittskommunen skall klara en
            budget i balans med oförändrad sysselsättning till år 2000. Men,
            och detta är viktigast, det är en väldigt stor variation mellan
            kommunerna. Man spår att hälften av kommunerna, alltså närmare
          </note>
          <note>
            140 kommuner, trots de ökade statsbidragen måste göra personalminskningar
            fram till millennieskiftet.
          </note>
          <note>
            Också befolkningsförändringar gör att behovet av kommunal verksamhet
            kommer att öka. Det växande antalet äldre och även yngre människor
            - barn och ungdomar i åldern 7-15 år - gör att vi måste ställa
            högre krav på äldreomsorgen, skolan och sjukvården.
          </note>
          <note>
            SCB säger t.ex. att om vi år 2000 skall upprätthålla nuvarande
            nivå i kommuner och landsting behövs det ca 11 000 nyanställningar.
          </note>
          <note>
            I höstas lade vi i Vänsterpartiet fram flera förslag i avsikt
            att förbättra just för kommunerna och kommunsektorn och för att
            få fler människor i arbete. Det handlar bl.a. om att ge den sektorn
            ett nettotillskott på
          </note>
          <note>
            5 miljarder kronor. Dessutom vill vi använda pengar från arbetslöshetsförsäkringen.
            I det här fallet handlar det om drygt 3 miljarder kronor som vi
            vill föra över till jobbsatsningar. Avsikten är att ge långtidsarbetslösa
            arbete inom kommuner och landsting. Det handlar då om arbete till
            ordinarie lön. Det här förslaget skulle kunna ge 25 000 arbetstillfällen
            under en tolvmånadersperiod.
          </note>
          <note>
            Detta är också ett sätt att få pengar som annars skulle betalas
            ut som passivt bidrag att bli aktiva. Det måste ju vara bättre
            att människor finns i det aktiva arbetslivet än att de förpassas
            till ett passivt bidragsberoende. Man gör också någonting åt den
            smått absurda situation som uppstår när kunnig arbetskraft står
            utanför arbetsmarknaden och ser på, medan det inom verksamheterna
            ropas efter mer personal.
          </note>
          <note type="speaker">
            Anf. 264 ARNE KJÖRNSBERG (s) replik:
          </note>
          <note>
            Herr talman! Jag vill till Marie Engström lämna ett besked om
            de som en följd av pensionsuppgörelsen minskade skatteintäkterna
            till kommunerna samt om egenavgifterna och avtalsrätten för dem.
          </note>
          <note>
            Jag sitter med i den s.k. genomförandegruppen.
          </note>
          <note>
            Där sitter med den s.k. stora genomförandegruppen, vilken sysslar
            med infasning, finansiella frågor o.d.
          </note>
          <note>
            Vårt besked är fullständigt entydigt: Kommun- och landstingssektorn
            skall kompenseras fullt ut för de skatteminskningar som den sektorn
            får som en följd av egenavgiftsavdragen.
          </note>
          <note type="speaker">
            Anf. 265 MARIE ENGSTRÖM (v) replik:
          </note>
          <note>
            Herr talman! Jag tackar Arne Kjörnsberg för den upplysningen.
            Både jag och Arne Kjörnsberg har nog samma ambitioner när det
            gäller att värna vården, omsorgen och skolan. Naturligtvis vill
            vi inte att kommunsektorn skall undandras några resurser.
          </note>
          <note>
            Men, Arne Kjörnsberg, var tar ni de pengar som nu skall gå till
            kommuner och landsting som en ersättning för det höjda grundavdraget?
          </note>
          <note type="speaker">
            Anf. 266 ARNE KJÖRNSBERG (s) replik:
          </note>
          <note>
            Herr talman! Marie Engström vet naturligtvis att vi inte har
            specialdestinerade inkomster och utgifter, i varje fall inte i
            huvudsak inom den statliga sektorn. Vi kommer att ta pengarna
            från precis samma ställe som när det gäller att ta pengar till
            alla andra utgifter, nämligen från statsbudgeten. Vi kommer att
            se till att pengarna finns där.
          </note>
          <note type="speaker">
            Anf. 267 MARIE ENGSTRÖM (v) replik:
          </note>
          <note>
            Herr talman! Jag tackar Arne Kjörnsberg för beskedet om att pengarna
            tas inom statsbudgetens ram.
          </note>
          <note>
            Det betyder att uppemot 11 miljarder kronor - det är vad det
            handlar om och som Kommunförbundet har talat om - måste tas någonstans.
            Då måste man ju minska inom något annat område. Vilket område
            är det som nu får mindre pengar?
          </note>
          <note type="speaker">
            Anf. 268 DAG ERICSON (s):
          </note>
          <note>
            Herr talman! Under den allmänpolitiska debatten vill vi riksdagsledamöter
            helst tala om saker som intresserar oss eller som vi tycker att
            det är viktigt att understryka eller förändra. Jag för min del
            vill gärna tala om småföretagens betydelse för sysselsättningen.
          </note>
          <note>
            Just i det här fallet gäller det storstadsregionerna.
          </note>
          <note>
            Med egen erfarenhet som småföretagare sedan 30 år tillbaka vet
            jag hur flexibel och allsidig denna grupp av företag är.
          </note>
          <note>
            Arbetslösheten, både den öppna och den totala, har under det
            senaste året gått ned. Med den utveckling som vi i dag ser kommer
            målet om att halvera den öppna arbetslösheten att kunna uppnås
            år 2000, och därefter kommer den att sjunka ytterligare. Vi ser,
            och vet, att de stora företagen inte kommer att öka antalet anställda.
            Snarare blir det tvärtom. Inom den offentliga sektorn kommer en
            mindre ökning av antalet arbetstillfällen att ske. Hoppet står
            därför till att de små och medelstora företagen skapar de nya
            arbetstillfällena.
          </note>
          <note>
            Vi vet också att det inte minst i storstadsregionerna skapas
            produkter och tjänster av mycket hög standard. Dessutom vet vi
            att dessa områden utgör ett nav i utvecklingen av andra delar
            av landet. Därför är det viktigt att företagen, inte minst de
            små företagen, får så bra arbetsmöjligheter som möjligt. Hela
            landet har glädje av att storstadsregionerna fungerar på ett bra
            sätt. Storstadsregionerna konkurrerar inte med övriga landet utan
            med storstäder i andra länder, t.ex. Helsingfors, Köpenhamn och
            Hamburg. För att storstadsregionerna med sina funktioner som nav
            skall kunna fungera fordras det att de bidragsformer som används
            är neutrala så att inte konkurrensfördelar uppstår mellan olika
            delar av landet.
          </note>
          <note>
            Jag är mycket medveten om att kostnaderna för exempelvis transporter
            kan variera över stora delar av landet. Där kan det finnas ett
            behov av en viss utjämning. Däremot tycker jag inte att det finns
            skäl att flytta ut befintliga väl fungerande arbetsplatser från
            storstadsregionerna om inte den flyttade verksamheten efter en
            flyttning av olika anledningar kan fungera bättre och själv stabilisera
            sig och växa.
          </note>
          <note>
            Anledningen till att jag tycker att det är så viktigt att även
            storstadsregionerna får så goda förutsättningar som möjligt för
            de små och medelstora företagen är alltså att en kraftig utveckling
            med fler arbetstillfällen gagnar hela landet. Jag tycker att förutsättningarna
            är goda.
          </note>
          <note>
            För tillfället finns det gott om lokaler. Det finns också tillgång
            till mark, även om det i vissa lägen börjar bli knappt. Vidare
            finns det ett stort behov framför allt av tjänster till företag
            och organisationer.
          </note>
          <note>
            Det finns även goda nätverk mellan olika delar av näringslivet
            liksom stora företag med internationella kontakter och verksamheter.
            Slutligen finns det möjligheter till utbildning inom många områden
            samt ett bra boende med en mångfald av boendeformer. I de flesta
            fall finns det också en god samhällsservice till invånarna.
          </note>
          <note>
            Herr talman! Med dessa exempel på behovet men också möjligheterna
            till ett bra företagsklimat för de små och medelstora företagen
            i storstadsregionerna önskar jag att en stor förståelse finns
            för dessa frågor.
          </note>
          <note>
            En väl fungerande arbetsmarknad i storstadsregionerna gynnar
            hela Sverige.
          </note>
          <note type="speaker">
            Anf. 269 OLLE LINDSTRÖM (m):
          </note>
          <note>
            Herr talman! Jag skall mycket kort peka på några områden som
            negativt påverkat och delvis orsakat befolkningsminskningen i
            glesbygden. I Norrbotten har vi liksom i stora delar av landet
            en mycket hög arbetslöshet. Det har diskuterats här i dag. Det
            finns kommuner där man har 15 %, 20 % och en kommun upp till 30
            % arbetslöshet i Norrbotten. Under tre år -
          </note>
          <note>
            1995, 1996 och 1997 - har Norrbotten förlorat nästan
          </note>
          <note>
            6 000 invånare. Det finns givetvis många orsaker till detta,
            men en rad politiska beslut påverkar människor på olika sätt.
            En statlig regionalpolitisk utredning har pekat på de regionala
            skillnader som finns och konstaterat att de regionala skillnaderna
            genom statliga nedskärningar och besparingar ökat mellan 1985
            och
          </note>
          <note>
            1995. Dessutom har tillkommit ytterligare punktskattehöjningar
            som av klimatiska och andra skäl gör att kostnaderna ökat mer
            i de nordliga delarna.
          </note>
          <note>
            Jag träffade en man häromdagen som berättade att familjen skulle
            flytta från Norrbotten. Han sade: Det finns ingen framtid i Norrbotten,
            särskilt inte för våra ungdomar. Motivet var hög arbetslöshet,
            höga energikostnader, nödvändigheten av att ha minst två bilar
            i familjen och därmed höga kostnader. Jag vill kunna leva på min
            lön, sade han och fortsatte: Vi litar inte på politiker. Politiker
            förstår inte verkligheten.
          </note>
          <note>
            Det är inte upplyftande att höra sådana saker, men det tvingas
            man till ibland.
          </note>
          <note>
            Näringslivet i Norrlands inland lever också under stora svårigheter,
            men det har inte lika lätt att flytta.
          </note>
          <note>
            Ett konsultföretag som sedan 1981 haft uppdrag av företag, kommuner,
            länsstyrelser och organisationer har arbetat med affärsutveckling
            och näringsutveckling i Norrlands inland, följt och analyserat
            näringslivets utveckling och också mätt resultat av olika åtgärder.
            Man har lämnat en rapport som kom ut alldeles nyligen. Man pekar
            på svårigheterna. Det är en dyster bild av näringslivets situation
            och utveckling i Norrbottens inland. Man säger också att det beror
            på den skeva befolkningsstrukturen, utflyttningen av yngre medborgare,
            speciellt kvinnor, i 18-30 års ålder, minskat marknadsunderlag
            för företag som är inriktade på lokala marknader och höjda skatter
            på många områden. Man ställer en del frågor. Bl.a. frågar man
            sig: Hur medvetna är befolkning, näringsliv, politiker och organisationer
            om den stora utmaning som inlandet nu står inför? Givetvis kan
            man fråga sig det. Men en sak är klar: Näringsklimatet är ännu
            sämre och svårare att klara av i inlandet.
          </note>
          <note>
            I Tornedalen, där arbetslösheten ligger mellan 15
          </note>
          <note>
            och 25 % hämmas näringslivet av försämrad konkurrenskraft gentemot
            Finland. Företagare och befolkningen i Tornedalen upplever dagligen
            problemet med de olika regler, lagstiftning och skatteskillnader
            som gäller på ömse sidor av den svensk-finska gränsen. Om fler
            arbetslösa skall få jobb måste svensk särlagstiftning förändras.
            Den inre marknadens principer gäller också i Sverige - vi är faktiskt
            EU-
          </note>
          <note>
            medborgare.
          </note>
          <note>
            Herr talman! Eftersom alla partier i riksdagen är överens om
            att de nya jobben skall komma i den privata sektorn måste vi underlätta
            för företagen. Det är särskilt viktigt i glesbygden där arbetslösheten
            ligger på en mycket hög nivå och svårigheterna är större med alla
            de kostnader som också vi påverkar med beslut i riksdagen. Inte
            minst den senaste tidens punktskattehöjningar har drabbat företagen
            på olika sätt.
          </note>
          <note>
            Tack, herr talman!
          </note>
          <note type="speaker">
            Anf. 270 RIGMOR AHLSTEDT (c):
          </note>
          <note>
            Herr talman! Jag ämnar i denna debatt ta upp några konkreta frågor
            som berör mitt hemlän Uppsala, så det är en stor skillnad i förhållande
            till den föregående talaren. Uppsala län är ett av de län som
            redovisar en befolkningsökning för 1997. En befolkningsökning
            tas ofta som intäkt på att det är en region som utvecklas väl.
            Men som förtroendevald från Uppsalaregionen ser jag något mer
            bakom dessa siffror.
          </note>
          <note>
            Befolkningsökningen är relaterad till främst tätorterna, i första
            hand tätorten Uppsala. Men i länet finns fler kommuner som inte
            har den utvecklingen. I Tierps kommun, som utgör den nordligaste
            delen av länet, minskar befolkningen. Men jag ser också att till
          </note>
          <note>
            Håbo kommun, som är den sydligaste, flyttar många nya människor.
          </note>
          <note>
            Det finns glädjeämnen i alla våra kommuner, oavsett hur många
            människor som bor där. Men det finns också problem som är oberoende
            av hur många som bor där.
          </note>
          <note>
            Vad kan vi i riksdagen göra för dem som nu har valt att bo i
            ett expansivt område och som trivs att bo där? Jag anser att det
            måste finnas valmöjligheter, en frihet för människor att välja
            var man vill leva och bo.
          </note>
          <note>
            Jag anser att även befolkningstäta områden behöver förnyelse
            och ges förutsättningar att utvecklas.
          </note>
          <note>
            Det finns oerhört mycket att göra i staden Uppsala för att staden
            skall bli ännu mer attraktiv att leva och bo i. Det går inte att
            helt förlita sig på att positiva befolkningssiffror i ett län
            visar på en positiv utveckling och att man därmed kan sitta lugnt
            och se tiden an.
          </note>
          <note>
            "Dags att vakna" utropas det i dagens tidning hemma i Uppsala.
            "Efter segdragna förhandlingar mellan företagsledningen i Pharmacia
            &amp; Upjohn och de anställdas företrädare kom i går det definitiva
            beskedet om att företaget flyttar. Hela läkemedelsforskningen
            försvinner från Uppsala. Det är minst sagt beklagligt. Upp till
            300 personer kan bli berörda.
          </note>
          <note>
            Flyttlassen kommer att gå till Stockholm."
          </note>
          <note>
            Det jag och många med mig undrar över är om det bara är en delflytt.
            Kommer nästa steg att vara en flytt ifrån Sverige? Här har regeringen
            en fråga att arbeta med så att inte kunskap och arbetstillfällen
            försvinner ut ur landet.
          </note>
          <note>
            På en annan sida i tidningen står det om hur kommunalrådet uppvaktas
            med en väckarklocka som också har etiketten "Dags att vakna".
            Det är byggfacket som upplyser om att arbetslösheten bland byggnadsarbetarna
            stiger dramatiskt i kommunen, trots att människor står i kö för
            att få en bostad. Jag delar uppfattningen att det måste ske något
            på byggmarknaden i vårt län. Nya bostäder behövs och boendeområden
            behöver rustas upp. Vi har några områden som är i stort behov
            av renovering, områden som är på väg att bli problemområden därför
            att man inte får en blandning av olika människor som vill bo där.
          </note>
          <note>
            Uppsala kommun har sökt medel ur de s.k. ekopengarna som finns
            hos regeringen. Jag anser att Uppsala kommun bör få del av dem.
            Det skapar meningsfulla arbetstillfällen.
          </note>
          <note>
            Det kostar samhället massor av pengar att ha människor som går
            arbetslösa, oavsett om de finns i storstaden eller på landsbygden.
          </note>
          <note>
            Herr talman! Till sist vill jag beröra universitetsvärlden i
            Uppsala, och då främst Sveriges lantbruksuniversitet. Varför får
            inte SLU del av regeringens mångmiljonsatsning på forskningen?
          </note>
          <note>
            SLU:s utbildning och forskning är oerhört värdefull om vi skall
            få en ekologiskt hållbar samhällsutveckling, en inriktning i vårt
            land som ger nya arbetstillfällen som vi så väl behöver - inte
            minst när vi nu äntligen har tagit steget för en avveckling av
            kärnkraften.
          </note>
          <note>
            I vårt län finns också Forsmarks kärnkraftverk.
          </note>
          <note>
            Det är onekligen en stor arbetsplats i en av våra nordligaste
            kommuner. När den dagen kommer då Forsmark skall avvecklas måste
            Östhammars kommun få nya arbetstillfällen. Detta måste redan nu
            tas med i planeringen.
          </note>
          <note>
            Herr talman! Jag anser att det behövs en medvetenhet här i riksdagen
            så att såväl stad som land får ta del av de medel som ger möjlighet
            till utveckling och nya arbetstillfällen.
          </note>
          <note type="speaker">
            Anf. 271 PETER ERIKSSON (mp):
          </note>
          <note>
            Herr talman! Det är många som har vittnat om hur klyftorna har
            ökat i Sverige under de senaste åren.
          </note>
          <note>
            Stora delar av vårt land avfolkas. De flesta inser nog att hela
            Sverige förlorar på en sådan regional snedfördelning. Människor
            flyttar från sina hemlän där de egentligen vill bo kvar. Det kostar
            Sverige mycket pengar, och det ökar kostnaderna för att ta hand
            om de äldre som bor kvar i glesbygden när det inte finns några
            ungdomar kvar för att sköta om dem. Kommunikationerna i glesbygden
            blir ett allt större problem.
          </note>
          <note>
            Huvuddelen av det här anförandet tänker jag ägna åt att prata
            om kommunikationer. Jag bor själv i
          </note>
          <note>
            Norrbotten, i en glesbygd. En sak som man har kunnat notera under
            den senaste tiden är t.ex. att postservicen har blivit kraftigt
            försämrad. Ett brev inom kommunen kan i dag ta en vecka innan
            det kommer fram. Det skall skickas över halva Sverige och sedan
            tillbaka igen. Det är en alldeles orimlig utveckling. Även om
          </note>
          <note>
            IT och datautvecklingen har blivit allt viktigare har posten
            en viktig funktion och kommer att ha det under lång tid framöver.
            Skall man kunna ha en hygglig näringslivsutveckling och en hygglig
            service till människor i hela Sverige krävs det en bra postservice.
          </note>
          <note>
            Detsamma gäller för teletjänsterna. Även där har det skett försämringar,
            och speciellt alldeles nyligen då det har blivit en ökad diskriminering
            av stora delar av den svenska glesbygden i och med de högre och
            försämrade taxor som Telia annonserade för ett tag sedan - ett
            statligt bolag som tydligt och uppenbart diskriminerar stora delar
            av glesbygden i Sverige på ett alldeles ohållbart och orimligt
            sätt. Där måste det till en förändring och mer rättvisa villkor
            för alla, oavsett var man bor.
          </note>
          <note>
            En tredje fråga gäller järnvägen. Det är rimligt att man har
            bra järnvägsförbindelser över hela landet, och detta är också
            någonting som hela Sverige tjänar på. Det finns t.ex. i nordliga
            Sverige stora möjligheter att satsa på både godstrafik och persontrafik
            om vi vågar och vill satsa på en bättre och mer modern järnvägsstruktur.
            Hundra år efter det att stambanan byggdes är det väl rimligt att
            anlägga en järnväg där människor bor längs kusten och inte bara
            i glesbygden där jag råkar bo, men där det inte kan finnas underlag
            för en bra persontrafik.
          </note>
          <note>
            Vad vi som bor i glesbygd däremot behöver när det gäller kommunikationer
            är bra vägar. Vi behöver inte stora motorvägar, utan vi behöver
            hyggliga och bra grusvägar och ibland också asfaltsvägar. Även
            om det kan tyckas vettigt för somliga att satsa många miljarder
            på att bygga stora motorvägar och motorleder runt Stockholm, Göteborg
            och Malmö tror jag att det för människornas skull många gånger
            finns större anledning att rusta upp grusvägarna. Det ökar inte
            trafiken, men det ger möjlighet för vanliga människor att ha en
            hygglig levnadsstandard och att kunna ta sig till posten och till
            affären, om dessa nu finns kvar, och till jobbet. Det ger också
            en möjlighet att kunna bo kvar där man lever.
          </note>
          <note>
            Om man skall satsa på glesbygden och regionalpolitik i framtiden
            - vilket jag tycker att man skall göra - måste man satsa på dessa
            saker. Man måste också satsa på utbildning och bildning. Självförtroendet
            måste underbyggas mycket bättre om man skall få människor i glesbygd
            att i större utsträckning ta ansvar för sitt eget liv och för
            sin framtida utveckling, starta egna företag och våga satsa på
            sin bygd. Då är utbildning och bildning väldigt viktiga. Den satsning
            som har gjorts under de senaste åren är riktig, men det skulle
            kanske läggas ännu mer på just bildningen. Det är så man får självförtroende
            och insikter om omvärlden som gör att man kan se litet längre
            än till enbart den närmaste tiden framöver.
          </note>
          <note>
            Herr talman! Det är viktigt att i ett globalt perspektiv satsa
            på lokal utveckling. Jag har litet mer att säga, men det får jag
            ta en annan gång.
          </note>
          <note type="speaker">
            Anf. 272 SVEN-ERIK ÖSTERBERG (s) replik:
          </note>
          <note>
            Herr talman! Peter Eriksson beskrev litet grand de bekymmer som
            finns i glesbygden med post- och teletjänster. Denna problembild
            kan vara lätt att finna också på andra ställen i Sverige. Jag
            är intresserad av vad Peter Eriksson rent konkret har för förslag
            på just post- och teleområdet för att man skall kunna verka i
            den riktning som han föreslår. Det vore intressant att höra vad
            Peter Eriksson som miljöpartist har för konkreta förslag på den
            punkten.
          </note>
          <note type="speaker">
            Anf. 273 PETER ERIKSSON (mp) replik:
          </note>
          <note>
            Herr talman! När det gäller de försämringar som vi har sett på
            teleområdet finns det ganska enkla åtgärder som man skulle kunna
            vidta. Ett lägsta krav kunde vara att teletaxorna till att börja
            med utgick från varje region, att varje län utgjorde ett enda
            riktnummerområde. Det kan kanske sluta med att det blir ett riktnummer
            för hela Sverige.
          </note>
          <note>
            Ett län som Jämtland, Västerbotten eller Norrbotten skulle kunna
            utgöra ett riktnummerområde i likhet med att Stockholmsområdet
            har blivit ett enda riktnummerområde. Då skulle man inte så tydligt
            och uppenbart diskriminera små riktnummerområden. I
          </note>
          <note>
            Norrbotten kan ett riktnummerområde bestå av 250
          </note>
          <note>
            hushåll. Det finns kanske inte en skola, inte en butik och ingen
            kommunal service inom samma riktnummerområde som man bor i. Det
            var bara en sak.
          </note>
          <note type="speaker">
            Anf. 274 SVEN-ERIK ÖSTERBERG (s) replik:
          </note>
          <note>
            Herr talman! Jag tror att det vore bra om Peter
          </note>
          <note>
            Eriksson litet grand kunde reda ut frågan om posten.
          </note>
          <note>
            Sedan vill jag fråga om Peter Eriksson med svaret när det gäller
            telefrågor menar att han eftersöker större inblandning av statsmakten
            i de här verken eller hur han har tänkt sig.
          </note>
          <note type="speaker">
            Anf. 275 PETER ERIKSSON (mp) replik:
          </note>
          <note>
            Herr talman! För att fortsätta med detta med Telia, så är det
            ju inte Telia som ansvarar för riktnummerområdena, utan det gör
            ju Post- och telestyrelsen.
          </note>
          <note>
            Detta är någonting som vi politiker har stora möjligheter att
            påverka, och det borde vi göra alldeles omgående. Det är nämliga
            den statliga post- och telestyrelsens ålderdomliga riktnummerområdesinriktning
            som skapar dessa extremt diskriminerande förhållanden som Telia
            egentligen inte är anledning till.
          </note>
          <note>
            När det gäller posten tycker jag att det har blivit orimligt
            med de långa transporttiderna för brev. Postutdelningen har kraftigt
            försämrats. Det spelar för mig ingen roll hur det går till, men
            det är rimligt att alla i Sverige har en bra postutdelning. Det
            skall inte behöva ta nästan en vecka att skicka ett brev inom
            en kommun.
          </note>
          <note type="speaker">
            Anf. 276 EVA ARVIDSSON (s):
          </note>
          <note>
            Herr talman! Jag skall i mitt inlägg spinna vidare på Åsa Stenbergs
            inlägg i den allmänpolitiska debatten för ett år sedan om en ny
            syn på regionalpolitiken.
          </note>
          <note>
            Vi tillhör båda valkretsen Stockholms län, som är kontrasternas
            region. Det finns mycket att ta upp när det gäller Stockholms
            län, men under mina sex minuter i dag skall jag koncentrera mig
            på Stockholms skärgård.
          </note>
          <note>
            Herr talman! Stockholms skärgård, vår glesbygd, är den geografiskt
            mest omfattande skärgården i landet. Det är en glesbygd som på
            kort sikt behöver stöd men som på längre sikt kan utvecklas mot
            social, ekonomisk och ekologisk bärkraft för att i framtiden klara
            sig utan särskilda stödåtgärder.
          </note>
          <note>
            "Trots närheten till Stockholm tar det lika lång tid att ta sig
            ut i skärgården som att ta sig hem till Piteå", sade näringsministern
            vid ett besök på Möja i Stockholms skärgård.
          </note>
          <note>
            Vi har 270 mil kust från Strömstad till Haparanda.
          </note>
          <note>
            Utvecklingen i Sovjetunionen, de baltiska ländernas frigörelse,
            Tysklands enande och EU har skapat förutsättningar för en livlig
            sjöfart för länderna kring Östersjön.
          </note>
          <note>
            I dag svarar sjöfarten för över 90 % av Sveriges utrikeshandel.
            Färjeförbindelser och annan sjöfart är
          </note>
          <note>
            Sveriges länk till Europa. Sjötrafiken ökar och ny teknik införs,
            men tyvärr har inte alla fartyg tillgång till den nya tekniken,
            vilket medför att det ibland finns brister i sjösäkerheten.
          </note>
          <note>
            Antalet svenska hamnar har minskat till ett femtiotal. Stockholms
            hamn är den viktigaste hamnen för en tredjedel av Sveriges befolkning.
            Det betyder att det passerar väldigt många fartyg genom vår känsliga
            skärgård. Även antalet fritidsbåtar har ökat.
          </note>
          <note>
            I Glesbygdsverkets "Nationellt strategiskt handlingsprogram för
            skärgården" definieras begreppet skärgård på en rad olika sätt.
            Skärgårdsbefolkningens definition av skärgård är betydligt bredare
            än de andra. Den har en kulturell utgångspunkt och har stor betydelse
            när det gäller att se skärgården som en resurs med speciella kvaliteter.
            Det handlar om samhällen vars kultur och försörjning har sin bas
            i maritima förhållanden.
          </note>
          <note>
            Stockholms skärgård utgörs av 30 000 öar. Antalet fastboende
            på öar utan fastlandsförbindelse beräknas till drygt 7 000. I
            dag finns det 11 skolor på dessa öar.
          </note>
          <note>
            För att bibehålla och utveckla vår levande skärgård behöver vi
            människor som bor och arbetar där året om. Vi behöver skolorna,
            och vi behöver den statliga servicen och verksamheten som i dag
            finns i skärgården.
          </note>
          <note>
            Herr talman! Vi menar inte, och har aldrig menat, att vi skall
            behålla arbeten som inte behövs. Nej, vi menar att de arbetstillfällen
            som finns i skärgården i dag och som behövs skall bibehållas och
            utvecklas.
          </note>
          <note>
            Med hjälp av den nya tekniken kan vi få kvalificerade arbeten,
            som dagens unga i skärgården kan se som möjliga arbetstillfällen
            i framtiden.
          </note>
          <note>
            Den nya tekniken gör att lokaliseringen av arbetstillfällen många
            gånger inte spelar någon roll. Det går lika bra att sköta jobbet
            ute på öarna som på fastlandet. Många nya arbetstillfällen kan
            skapas ute i skärgården, men för att få den utvecklingen krävs
            att den statliga verksamheten finns kvar som bas.
          </note>
          <note>
            Statliga myndigheter och verk bör föregå med gott exempel och
            flytta ut arbetstillfällen som lika väl kan finnas i skärgården.
            I stället sker precis tvärtom. Arbetstillfällen dras in från öarna
            till fastlandet. Det senaste exemplet är Sjöfartsverkets indragningar
            av lotsutkikarna på Sandhamn och Landsort och nedläggningen av
            sjöräddningsstationen på Söderarm.
          </note>
          <note>
            Länsstyrelsen fick i oktober förra året i uppdrag av
          </note>
          <note>
            Näringsdepartementet att verka för att behålla och utveckla statlig
            verksamhet i Stockholms skärgård och att samordna statliga verksamheter
            och även andra verksamheter.
          </note>
          <note>
            I syfte att öka försörjningsmöjligheterna i skärgården undersöker
            länsstyrelsen förutsättningarna för att utlokalisera statlig och
            annan verksamhet.
          </note>
          <note>
            Sjöfartsverkets planerade avveckling av verksamhet i skärgården
            motverkar dessa försök att öka sysselsättningen. Länsstyrelsen
            föreslår i sin lägesrapport att regeringen skall besluta om ett
            moratorium som innebär att Sjöfartsverket skall avvakta med förändringar
            i sin verksamhet till den 31 december
          </note>
          <note>
            1998.
          </note>
          <note>
            Länsstyrelsen har också låtit göra en utredning med anledning
            av de föreslagna indragningarna av lotsutkikarna. Utredningen
            har skickats på remiss till berörda myndigheter och organisationer.
            Remisstiden går ut den 15 mars 1998. I utredningen föreslås att
            förutsättningarna för en utlokalisering av Sjöfartsverkets trafikinformationscentraler
            skall utredas.
          </note>
          <note>
            Vi socialdemokrater i Stockholms län har också framfört, både
            till Sjöfartsverket och till berörda departement, att det behövs
            rådrum för att kunna diskutera frågan ur ett regionalpolitiskt
            perspektiv. Men i stället för att avvakta forcerar Sjöfartsverket
            verkställandet av neddragningarna. Här har regeringen ett stort
            ansvar att få till stånd den nödvändiga dialogen mellan alla inblandade
            parter.
          </note>
          <note>
            I en motion om samrådsskyldighet för statliga myndigheter och
            verk pekar vi på att det krävs samverkan och ett gemensamt synsätt
            i regionalpolitiken.
          </note>
          <note>
            Motionen kommer att behandlas i samband med den regionalpolitiska
            propositionen som läggs fram i februari, och vi förutsätter att
            den får en positiv behandling.
          </note>
          <note>
            Herr talman! Som avslutning vill jag säga att det finns en gemensam
            vilja från riksdagen, regeringen, kommuner, landstinget, länsstyrelsen,
            skärgårdsbefolkningen och många fler att bibehålla och utveckla
            vår levande skärgård.
          </note>
          <note>
            Vad som behövs är rådrum för samråd.
          </note>
          <note type="speaker">
            Anf. 277 BIRGITTA CARLSSON (c):
          </note>
          <note>
            Herr talman! Vi är många som har anmält oss till debatten om
            sysselsättningsfrågor. Tänk om vi alla som deltar i debatten kunde
            komma med förslag som innebär fler arbetstillfällen. Det skulle
            vara mycket värdefullt för hela landet. Allting skulle bli bättre
            i vårt land om vi hade fler människor ute i arbetslivet.
          </note>
          <note>
            Många skulle må mycket bättre genom att ha ett arbete att gå
            till. Staten, landstingen och kommunerna skulle också få förbättrad
            ekonomi genom ökade skatteintäkter.
          </note>
          <note>
            Mitt bidrag i debatten är att lyfta fram ett område där betydligt
            fler arbetstillfällen skulle kunna skapas, och det är inom livsmedelssektorn.
            I Skaraborg, som jag känner bäst till, är var tredje person direkt
            eller indirekt beroende av livsmedelssektorn för sin försörjning,
            och det skulle kunna vara ännu fler.
          </note>
          <note>
            Omsättningen inom livsmedelssektorn var 1995
          </note>
          <note>
            över 121 miljarder. Det finns bara en bransch som har större
            omsättning, och det är hela bil- och transportindustrin.
          </note>
          <note>
            Vårt land har stora möjligheter att få fram råvaror till livsmedelsindustrin,
            om det ges en rimlig ersättning för den arbetsinsats som krävs
            för att klara av att få fram dessa råvaror.
          </note>
          <note>
            Det är viktigt för oss alla att vi även i framtiden kan njuta
            av öppna landskap, se betande djur och odlad mark. Detta kan bara
            vara möjligt om den som möjliggör detta får en rimlig lön för
            sin arbetsinsats.
          </note>
          <note>
            I Sverige belastas jordbruksnäringen med skatter och avgifter
            som våra grannländer inte har. Detta gör att lönsamheten för den
            svenske bonden är betydligt sämre än för konkurrenterna. Detta
            är inte en hållbar situation. Vi har stränga krav på våra livsmedelsproducenter,
            bl.a. på miljöområdet. Det skall vi inte ändra på. Men vi kan
            inte belasta näringen med pålagor som kraftigt försämrar lönsamheten.
            Dessutom innebär klimatet i stora delar av vårt land att kostnaderna
            här är högre.
          </note>
          <note>
            På regeringens bord ligger nu den Björkska utredningen En livsmedelsstrategi
            för Sverige. I den finns förslag till förbättrad lönsamhet för
            jordbruksnäringen genom sänkta skatter och avgifter.
          </note>
          <note>
            Gunnar Björk föreslår också i sin utredning att det skall göras
            en satsning på forskning och utveckling för att främja livsmedelssektorns
            expansion. Det är här, genom denna satsning på att främja livsmedelssektorn,
            som jag är övertygad om att vi kan skapa fler arbetstillfällen.
            Vi kan, utöver att vara självförsörjande i högre grad än i dag,
            också genom ökad export av livsmedel få fler arbetstillfällen.
          </note>
          <note>
            Våra grannländer har betydligt större export av livsmedel än
            vad vi har. De gör en större nationell satsning genom exportfrämjande
            åtgärder. Det finns många mindre livsmedelsföretag. För dessa
            är det viktigt att det bildas ett exportbolag för att hjälpa dem
            att nå ut med sina produkter utanför landets gränser.
          </note>
          <note>
            Detta ger möjlighet för dem att utveckla sin produktion och genom
            detta anställa fler personer.
          </note>
          <note>
            Får lantbrukarna rimlig ersättning för sin arbetsinsats genererar
            också detta fler arbetstillfällen bl.a.
          </note>
          <note>
            genom att de får möjlighet att i större utsträckning anställa
            avbytare och investera i byggnader och maskiner.
          </note>
          <note>
            Herr talman! Mitt förslag till regeringen är alltså att den Björkska
            utredningens förslag skall finnas med i en proposition till riksdagen
            redan i vår.
          </note>
          <note type="speaker">
            Anf. 278 SIGRID BOLKÉUS (s):
          </note>
          <note>
            Herr talman! Den här debatten handlar om sysselsättning, men
            jag kommer även att ta upp några andra frågor som jag har drivit
            genom åren. När beslutet om nedläggning av flygflottiljen F 15
            i Söderhamn fattades, kändes det tungt. Många statliga jobb hade
            redan försvunnit. Regeringen förstod Gävleborgs allvarliga situation
            och löftena om ersättningsjobb håller på att infrias. Det är inspirerande
            att besöka Söderhamn i dag, när pessimism vänts till framtidstro.
          </note>
          <note>
            Positivt för vårt län är också att regeringen satsar på utbildning,
            vägar och järnvägar. Men allt är inte frid och fröjd. Vi har ingen
            glädje av bra järnvägar om turer dras in och om tågen slutar stanna
            i tätorter som Bollnäs och Ljusdal. Jag vet att riksdagen inte
            skall ta ställning till tågtidtabeller. Det räknas som detaljfrågor.
            Men vi har all anledning att ifrågasätta om Statens järnvägar
            i sin praktiska verksamhet lever upp till vad riksdagen har uttalat
            om järnvägstrafiken.
          </note>
          <note>
            Under de tio år som jag har pendlat mellan Bollnäs och Stockholm
            har förutsättningarna att ställa upp i hemlänet norr om Gävle
            försämrats. Flyget är inget alternativ för mig och många andra.
            Sedan nattåget från övre Norrland till Göteborg har slutat stanna
            i
          </note>
          <note>
            Bollnäs och Ljusdal, jäser det av ilska. Ljusdalsborna skall
            t.ex. åka 11 mil till Ånge och edsbyborna skall åka 17 mil till
            Ånge där passagerare får kliva av och på tåget. Tidsbrist sägs
            vara orsaken. Ändå gör tåget stopp efter linjen. Tidsbrist brukar
            lösas med att man startar tidigare.
          </note>
          <note>
            Vad SJ ägnar sig åt är en ändpunktsfilosofi. Målet är att erbjuda
            transport från en ända till en annan för att konkurrera med flyget.
            Det är viktigare än att vara hela Sveriges järnväg. Både i Bollnäs
            och i Ljusdal har vi t.ex. distansstuderande som behöver besöka
            sin högskola. Det måste vara samhällsekonomiskt bra att låta folk
            resa på nätterna.
          </note>
          <note>
            Herr talman! Mitt första anförande för tio år sedan handlade
            om Tjernobyl. Det skall jag ta upp även i denna min sista allmänpolitiska
            debatt. Åren går men becquerelvärdena består - trots att man från
            Strålskyddsinstitutet kväll efter kväll i TV dagarna efter katastrofen
            den 26 april 1986 försäkrade att strålningen skulle vara borta
            bara en växtperiod förflutit.
          </note>
          <note>
            Efter ett år var Tjernobylolyckan ingen nationell angelägenhet
            längre. Regeringen trodde på den felaktiga informationen. Därefter
            har det inte hjälpt att visa på forskning med verklighetsunderlag
            oavsett om vi har haft en borgerlig eller en socialdemokratisk
            regering. Olyckan har kostat många gävleborgare både i form av
            pengar och försämrad livskvalitet. De har fått betala provtagningar.
            Det har blivit minskad fiskekortsförsäljning, värdeminskning av
            fritidshus vid drabbade sjöar och mycket annat. I Gävletrakten
            i fjol uppmättes cesiumhalter på uppåt 35 000 becquerel på rådjur,
            5 500 becquerel på älg och 110 000 becquerel på insjöfisk.
          </note>
          <note>
            Sedan Tjernobylolyckan har jägare i Gävletrakten ingått i en
            undersökningsgrupp som FOA i Umeå följer. Cesiumhalten i jägarna
            minskar. Det tror man främst beror på att dessa har lärt sig att
            undvika vilt med höga cesiumhalter och att de äter mindre svamp
            och insjöfisk än före katastrofen.
          </note>
          <note>
            Hela Sverige har haft nytta av våra erfarenheter.
          </note>
          <note>
            Det gäller forskningen och att människor som har förlorat både
            ekonomiskt och själsligt ställer upp som försökskaniner. Min starka
            önskan är att t.ex. Stockholms skärgård eller Skåne inte lämnas
            åt sitt öde av övriga Sverige ifall olyckan är framme igen. Vad
            beträffar ersättningar till dem som drabbades av Tjernobylkatastrofen
            1986 har jag givit upp hoppet.
          </note>
          <note>
            När det gäller omfattningen av rovdjursstammen och jakten kan
            jag inte klaga på engagemanget från dem som inte berörs av bekymren.
            Om samhället anser att de stora rovdjuren skall få etablera stora
            bestånd, bör också kostnaden för dödade och skadade husdjur, som
            t.ex. hundar, katter och boskap, betalas fullt ut med statliga
            medel.
          </note>
          <note>
            Det finns ännu en hjärtefråga som jag vill ta upp igen, herr
            talman. Där har jag fortfarande hopp om att få gehör. Det gäller
            de 137 helårsbostäder som ännu inte fått elektricitet. I mitten
            av 1900-talet började staten bevilja nyelektrifieringsbidrag.
            Detta pågick till
          </note>
          <note>
            1992. Då fanns en rest av bidragsberättigade fastigheter som
            inte hunnit anslutas. Sedan dess har man i dessa fastigheter kämpat
            för att slippa de osande dieselaggregaten som är dyra i drift,
            ger ojämn ström och måste repareras ofta. En del fastigheter ligger
            nära kraftverken. Husen kan vara betalda av lönen för kraftverksbygget,
            men någon glädje av strömmen har man aldrig fått i dessa hus.
          </note>
          <note>
            År 1990 gjordes en inventering. Både 1995 och
          </note>
          <note>
            1996 har NUTEK inventerat igen. Varför göra kartläggningar om
            de inte skall leda till något? De flesta av dessa fastigheterna
            ligger i Norrbotten och Jämtland. Jämtland bidrar med ca 20 %
            av landets samlade vattenkraftsproduktion. I mitt län, Gävleborg,
            rör det sig bara om sju fastigheter varav fyra ligger i Ljusdal.
          </note>
          <note>
            Problemet är pengar. Kostnaden beräknas till
          </note>
          <note>
            192 miljoner kronor. Jag vet att möjligheterna till bidrag undersöks.
          </note>
          <note>
            Under en havsfisketur på Irland i somras såg jag vid båtens motor
            EU-märket - som på så många andra platser på Irland. Fiskarna
            hade fått bidrag för byte av motor. Mitt förslag är: Undersök
            om inte EU-medel kan beviljas om stödet utformas för att skapa
            förutsättningar för näringsverksamhet i de aktuella fastigheterna.
            Dessutom måste pengar till delfinansiering avsättas i budgeten.
            Hela Sverige har nytta och glädje av dessa tåliga människor utan
            elektricitet. Jag tänker då speciellt på turismen, fjällräddningen
            och försvaret.
          </note>
          <note type="speaker">
            Anf. 279 SVEN BERGSTRÖM (c):
          </note>
          <note>
            Herr talman! Efter dagens debatt, där det har ventilerats hot
            och möjligheter för vårt land i framtiden, kan man fundera på
            om det går att vända utvecklingen och få utvecklingskraften att
            spira i vårt land igen. Mitt svar är: Naturligtvis går det om
            bara viljan och förmågan finns. Det är självklart ingen naturlag
            att vi skall ha en hög arbetslöshet och att människor skall tvingas
            söka sig bort från bygder och landsändar med så många i grunden
            goda förutsättningar som vi har i stora delar av vårt land, inte
            minst i de sju skogslänen. I dessa sju län - inklusive mitt eget
            län,
          </note>
          <note>
            Gävleborg - minskade befolkningen med sammanlagt
          </note>
          <note>
            13 650 människor under det gånga året.
          </note>
          <note>
            En bättre arbetsmarknad med fler företag där människor kan få
            jobb.
          </note>
          <note>
            Fungerande samhällsservice.
          </note>
          <note>
            Bra vägar.
          </note>
          <note>
            Järnvägar där tågen inte bara går ofta utan också stannar - även
            om det är natt och det är Ljusdal eller Bollnäs som passeras,
            precis som Sigrid
          </note>
          <note>
            Bolkéus tidigare var inne på.
          </note>
          <note>
            Detta är några av de förutsättningar som vi som beslutsfattare
            på olika nivåer måste medverka till.
          </note>
          <note>
            Det är mycket allvarligt och får många negativa effekter om det
            blir en fortsatt koncentration till ett fåtal större städer och
            befolkningsminskning i övrigt.
          </note>
          <note>
            Det ger utglesning och försämrad service i stora delar av landet
            och risk för växande köer och miljöproblem på andra håll. För
            mig som centerpartist och decentralist är detta en helt oacceptabel
            utveckling. Nu krävs alltså aktiva åtgärder för regional rättvisa.
          </note>
          <note>
            Ett viktigt steg, som vi har påtalat också vid tidigare tillfällen
            här i kammaren, är att få ett stopp för den nedrustnings- och
            avvecklingsfilosofi som en rad statliga myndigheter, verk och
            företag lagt sig till med i skydd av uttrycket: Vi skall spara
            pengar. Att det blir en nettoförlust för samhället när kronofogden
            och skattemyndigheten gör sig av med personal och minskar sin
            kapacitet är det uppenbarligen ingen som beaktar. Det är dock
            ganska självklart att dessa myndigheter får mindre möjligheter
            att få in den miljard i skatteskulder som faktiskt finns att hämta
            hem bara i mitt län, Gävleborg, när man radikalt minskar sin personal
            som jobbar med just de frågorna.
          </note>
          <note>
            Det borde vara en självklarhet att offentlig verksamhet inte
            får skäras ned utan att också de regionala och lokala effekterna
            av föreslagna åtgärder redovisas innan åtgärderna eventuellt får
            vidtas. Men så är det tyvärr inte. Den offentliga sektorn går
            i spetsen för dramatiska neddragningar och nedläggningar av verksamhet
            som är av central betydelse för ett väl fungerande samhälle.
          </note>
          <note>
            Från Centerpartiets sida kommer vi att skärpa kraven inför regeringens
            regionalpolitiska proposition -
          </note>
          <note>
            på postens, Telias, polisens m.fl. service och funktion, på väg-
            och trafikinvesteringarnas fördelning samt på högskoleutbyggnaden.
            Vi har tidigare i vårt parti stått på barrikaderna för en regionalt
            och lokalt rättvis utveckling. Vi får uppenbarligen göra det igen,
            eftersom känslan för de här frågorna inte är särskilt väl utvecklad
            på en del håll i det här parlamentet.
          </note>
          <note>
            En modern politik för regional rättvisa handlar inte i första
            hand om ökat stöd till vissa områden. Den måste i stället främst
            bygga på rättvisa åt de landsdelar som under många år brandskattats
            på resurser och befolkning.
          </note>
          <note>
            Skogslänen behöver verkligen inte be om ursäkt för sig. Vår skogsindustri
            i norra Sverige ger ett överskott i export/importbalansen som
            är högre än den omhuldade bilindustrins. Ändå kan skogsverksamheten
            utvecklas ytterligare genom att vi förädlar mer av råvaran på
            hemmaplan. Vi kan i högre grad själva tillverka t.ex. möbler,
            som Italien i dag gör av vår skogsråvara och tjänar mycket pengar
            på.
          </note>
          <note>
            Vi behöver bli bättre på att vidareförädla vår egen råvara ytterligare.
            Vi skulle också behöva utveckla en mer mångsidig arbetsmarknad
            där inte minst privata tjänsteföretag, som många talare har berört
            i debatten i dag, ges bättre och större möjligheter att växa framgångsrikt.
          </note>
          <note>
            I stora delar av vårt land finns en värdefull stark lokal utvecklingskraft.
            Företag och lokala utvecklingsgrupper av olika slag finns och
            verkar nära människor på landsbygden, i små tätorter och i städerna.
            Genom de nya möjligheterna till snabb kommunikation via tele-
            och datanäten har geografiska avstånd blivit mindre betydelsefulla
            och förutsättningarna för utveckling av bygden förbättrats. Nu
            gäller det att också stat, landsting och kommuner på alla sätt
            bidrar till att ta vara på den utvecklingskraft som faktiskt finns.
          </note>
          <note>
            Riksdag och regering bör fastställa konkreta mål för den regionala
            utvecklingen, på samma sätt som för budgetsanering och minskad
            arbetslöshet. Villkoren för företagande, särskilt för de mindre
            företagen, måste ytterligare förbättras och skatten på arbete
            minskas så att fler kan få jobb. Viktiga beslut har fattats med
            centermedverkan i det här syftet under 90-
          </note>
          <note>
            talet, men mer kan göras när vi nu har fått ordning och reda
            i svensk ekonomi.
          </note>
          <note>
            För min del tror jag att arbetsmarknaden kan utvecklas mycket
            under de närmaste åren. En nyckelfråga kommer att bli hur en modern,
            mer individuellt anpassad arbetsmarknad kan bli mer flexibel så
            att enskilda människors situation kan få styra när man jobbar
            mera eller mindre i livets olika skeden, fler människor kan få
            arbete och de som redan har arbete slipper bli utbrända.
          </note>
          <note>
            Slutligen, herr talman: Förmågan hos riksdag, regering och arbetsmarknadens
            parter att utveckla samhället och arbetsmarknaden till att svara
            mot tidens krav kommer att avgöra hur väl vårt land lyckas i ambitionen
            att åter sätta hela folket i arbete.
          </note>
          <note type="speaker">
            Anf. 280 SIGRID BOLKÉUS (s) replik:
          </note>
          <note>
            Herr talman! Jag reagerade när Sven Bergström talade om indragningar
            av tjänster inom kronofogdemyndigheten i skydd av att spara pengar.
            Då vill jag tala om att kronofogdarna 1994/95 hade samlat på sig
          </note>
          <note>
            215 miljoner i anslagssparande. Av det har vi tagit 63
          </note>
          <note>
            miljoner till olika ändamål. Man har alltså 152 miljoner i överskott,
            så man har det inte alls dåligt ställt.
          </note>
          <note>
            Centern har heller inte föreslagit mer pengar.
          </note>
          <note type="speaker">
            Anf. 281 SVEN BERGSTRÖM (c) replik:
          </note>
          <note>
            Herr talman! Det är just därför som jag säger att det är en felsyn
            att tro att det blir en bättre samhällsekonomi om man lägger ned
            och drar ned på personal. Man får naturligtvis in mindre pengar
            till samhället på detta sätt. Som jag påtalade i mitt inlägg tidigare
            finns det 1 miljard i skatteskulder att hämta hem bara i Gävleborgs
            län. Då tycker jag att det är en självklarhet att använda befintlig
            personal, som har utbildning och som kan de här frågorna, till
            att göra det jobbet i stället för att tro att man blir effektivare
            genom att banta hårt och dra ned på verksamheten.
          </note>
          <note>
            Det är angeläget att dra in de här pengarna till samhället, och
            jag tror bestämt att det är en nettovinst för samhället att se
            till att kronofogdemyndigheten kan jobba effektivt.
          </note>
          <note type="speaker">
            Anf. 282 SIGRID BOLKÉUS (s) replik:
          </note>
          <note>
            Herr talman! Vi anslår pengar, och sedan är det ju regionen som
            bestämmer hur bemanningen skall vara osv. Det känner man bäst
            till själv ute i regionen. Vill de ha mera folk är det upp till
            dem. Och vem har sagt att man inte klarar att hämta den här miljarden
            med den bemanning man har?
          </note>
          <note type="speaker">
            Anf. 283 SVEN BERGSTRÖM (c) replik:
          </note>
          <note>
            Herr talman! Den frågan har jag diskuterat med direktören i regionen,
            Anders Brännholm. För mig är det en gåta att man driver verksamheten
            på det här sättet. Man är mycket medveten om att det finns oändligt
            stora uppgifter. Man har som sagt stora skatteskulder som man
            skulle kunna driva in. Men man anser sig ändå tvungen att göra
            de här förändringarna.
          </note>
          <note>
            Jag tror att det kunde vara en vettig uppgift för
          </note>
          <note>
            Sigrid Bolkéus, mig och andra tillsammans att granska om det
            är särskilt klokt ur samhällsekonomisk synpunkt att göra sådana
            här förändringar, t.ex. att halvera personalen i Hälsingland trots
            att många stora uppgifter finns kvar.
          </note>
          <note type="speaker">
            Anf. 284 AGNETA BRENDT (s):
          </note>
          <note>
            Herr talman! Vad behövs för att arbetsmarknaden skall fungera?
            Det krävs människor som är villiga att satsa på att etablera olika
            typer av verksamhet. En förutsättning för att detta skall lyckas
            är att det finns väl utbildad personal och en fungerande infrastruktur.
          </note>
          <note>
            Har vi det i min del av Sverige? Jag tänkte ta tillfället i akt
            och tala om vad som behövs för en fungerande arbetsmarknad i mitt
            hemlän Gävleborg och i Norrland.
          </note>
          <note>
            Norrland är den del av landet som under de senaste århundradena
            svarat för en stor del av råvarorna till våra industrier. Malmen
            ur bergen, virket ur skogen och kraften från de forsande älvarna
            har bidragit till att skapa sysselsättning.
          </note>
          <note>
            När industrierna etablerades, framför allt under
          </note>
          <note>
            1800-talet, blev det möjligt för de människor som inte längre
            kunde försörja sig inom jordbruket att söka sig till Norrland,
            för där fanns arbete och utkomstmöjligheter. Råvarorna fanns,
            riskvilligt kapital fanns och arbetskraften fanns. Att arbetskraften
            fanns berodde till stor del på jordbrukets omstrukturering vid
            den tiden. Arbetskraften var dessutom självreproducerande, vilket
            innebar att pojkar - och vid tiden för den första industrialiseringen
            även flickor, vilket man ofta glömmer bort - när de slutade skolan
            gick till ett arbete i industrin. Behovet av utbildning var inte
            så påtagligt som i dag. Sedan man slutat skolan väntade oftast
            ett arbete inom industrin eller i skogen.
          </note>
          <note>
            Den exportinriktade basindustrin dominerar än i dag näringslivet
            i vår del av landet. Men till följd av de rationaliseringar som
            skett kan inte industrin längre erbjuda arbetstillfällen i den
            utsträckning den gjorde tidigare, och det fordras numera oftast
            specialutbildning för att få anställning.
          </note>
          <note>
            I de flesta Norrlandskommuner är i dag arbetslösheten stor och
            andelen invånare med eftergymnasiala utbildningar är lägre än
            i riket som helhet. Vad kan man göra åt detta?
          </note>
          <note>
            Regeringens satsning på små och medelstora högskolor har varit
            mycket bra och har inneburit att alltfler unga människor skaffar
            sig en kvalificerad eftergymnasial utbildning. Det innebär också
            att de mindre högskolorna fungerar som en motor för näringslivet
            i sin region. Ofta inleds ett fruktbart samarbete med näringslivet
            i regionen, vilket på sikt skapar arbetstillfällen. Satsningen
            har som sagt varit bra, men i allmänhet når man endast de riktigt
            unga, vilket i och för sig är viktigt. De har möjlighet att flytta
            till studieorten. De ortsbundna vuxna, yrkesarbetande som behöver
            höja sin kompetens, kvinnor och de som kommer från hem som saknar
            högskoletradition är det i allmänhet svårt att rekrytera till
            en traditionell högskoleutbildning.
          </note>
          <note>
            De försök som pågått på flera platser i landet med lokala studiecentrum,
            där undervisningen skett i samarbete med en eller flera högskolor
            i olika former av distansundervisning - alltifrån decentraliserad
            undervisning till traditionell undervisning i form av samlingar
            vid campus och användande av olika typer av tekniska hjälpmedel,
            som telebild, datorer, fax osv. -
          </note>
          <note>
            har varit mycket positiva. I Hälsingland har man kunnat konstatera
            att distansutbildningar förlagda till lokala studiemiljöer når
            nya målgrupper som traditionellt inte påbörjar högskolestudier.
            För två tredjedelar av de studerande har studiecentrum varit inkörsporten
            till högre studier.
          </note>
          <note>
            Det vi skulle behöva i dag är större möjligheter för kommunerna
            själva att köpa den distansutbildning man anser sig behöva. I
            dag är man huvudsakligen hänvisad att erbjuda invånarna den utbildning
            som högskolorna anser sig ha möjlighet att lägga ut som distansundervisning.
            Om vi skall ha en framtid i
          </note>
          <note>
            Norrland måste vi höja vår kompetens och skaffa en utbildning
            som svarar mot den nya tidens krav och den enskildes behov. Skall
            det vara möjligt för det stora flertalet är det nödvändigt att
            pröva nya vägar för att utbildningarna skall nå så många som möjligt.
          </note>
          <note>
            Utflyttningen från länet är stor i dag, ett bekymmer som vi delar
            med andra Norrlandslän. Skall vi kunna vända trenden krävs som
            jag tidigare sagt möjlighet att utbilda sig, men det krävs också
            goda kommunikationer för att företag skall vara intresserade av
            att etablera sig i vår del av landet.
          </note>
          <note>
            Vi kan erbjuda en storslagen natur och ett rikt friluftsliv,
            men det räcker inte. Det är nödvändigt att kunna erbjuda snabba
            och täta förbindelser med övriga delar av landet för att området
            skall vara intressant för företagsetableringar. Vi har arbetat
            hårt för att vägar och järnvägar skall byggas ut till en standard
            som motsvarar den standard som finns i Sverige i övrigt. Vi anser
            att den planerade Atlantbanan och en till snabbtågsstandard utbyggd
            ostkustbana är av väsentlig betydelse för näringslivet i vår del
            av landet.
          </note>
          <note>
            Men som tidigare sagts från talarstolen krävs det naturligtvis
            att det går tåg på banorna också. I dag finns en stor oro hos
            våra kommunpolitiker för hur det kommer att se ut i framtiden.
          </note>
          <note>
            Jag skulle också vilja säga att vi nu är glada för att
          </note>
          <note>
            SJ har lyssnat på kritiken. Vi kommer att få en bättre tidtabell
            än den som var planerad från början på Ostkustbanan.
          </note>
          <note>
            Under dagens debatt har, framför allt från moderaterna, regeringens
            satsning på kunskapslyftet kallats för kosmetika. Hemma i min
            kommun, Hudiksvall, har man motsatt uppfattning. Kunskapslyftet
            har inneburit att man ser en klar förbättring av arbetsmarknaden.
            Arbetslöshetssiffrorna sjunker, och man ser nu att den negativa
            utvecklingen av socialbidragen vänder i positiv riktning. Det
            innebär också att alla kommunens vårdbiträden kommer att utbildas
            till undersköterskor. Det ger jobb åt andra under tiden de går
            sin utbildning, och det innebär att de kommer tillbaka till sina
            arbetsplatser med höjd kompetens, vilket i sin tur leder till
            högre kvalitet på vård och omsorg i vår kommun. Det tycker inte
            jag att man kan kalla kosmetika.
          </note>
          <note type="speaker">
            Anf. 285 SVEN-ERIK ÖSTERBERG (s):
          </note>
          <note>
            Herr talman! Sverige drar litet olika, län för län, region för
            region. Vi har sett det den senaste tiden och fick en klar påminnelse
            om detta vid det senaste årsskiftet när vi såg befolkningsstatistiken
            för de olika landsdelarna, kommun för kommun, län för län.
          </note>
          <note>
            Exempel på det här kan man finna på många ställen i Sverige,
            men jag kan nämna mitt eget län, Västmanland, som i grund och
            botten är ett industrilän.
          </note>
          <note>
            Där finns en tung basindustri i botten som under många decennier
            har gett sysselsättning och stor trygghet åt människorna i länet.
            Vi ser vad som händer under den här tiden som gör att många av
            kommunerna tappar befolkning, nästan de flesta. Länet minskar
            i sin helhet. Vi ser att befolkningskoncentrationen drar sig till
            några få centrum i hela landet.
          </note>
          <note>
            Exempel på detta är hos oss genuina bruksorter som Hallstahammar,
            Surahammar och Fagersta. De kände av strukturrationaliseringarna
            redan i början av
          </note>
          <note>
            80-talet. Rehabiliteringsarbetet för dem har pågått under ganska
            lång tid. I den situation som vi befinner oss nu, när nya problem
            också dyker upp, är det mycket viktigt att vi inte glömmer bort
            dessa orter och ser dem som problem som ligger längre tillbaka
            i tiden. I många fall är situationen lika akut även i dag.
          </note>
          <note>
            Man talar om att det byggs för litet i Sverige. Det kan väl vara
            sant på vissa ställen. Det har framförts kritik mot regeringen
            i många fall. Men när många orter, långt ifrån få, dras med tomma
            lägenheter, minskande befolkning och det finns kommuner som t.o.m.
            söker bidrag för att riva bostäder måste man också ställa sig
            frågan: Skall man stimulera byggande, skall man stimulera rivande
            eller skall man ta en diskussion för att se vad man kan göra åt
            helheten i landet? Det tycker jag är en intressant diskussion
            som man faktiskt kan ägna litet tid åt.
          </note>
          <note>
            Västerås ökar litet grand, men inte alls mycket, och kan inte
            heller vara den kraft i länet som bär upp det de andra tappar.
            Man kan säga att det är lätt att peka på problemen. Det är lätt
            att se bekymren. Men vad gör man åt dem på sikt?
          </note>
          <note>
            Jag tror att en mycket viktig sak är att det får ske en fortsatt
            satsning på högskolan. I likhet med Västmanland gäller det för
            många län. Mälardalens högskola hos oss är ett lyckat exempel.
            Det behövs ytterligare satsning där, inte bara därför att fler
            ungdomar skall få utbildning, utan också för att vi av erfarenhet
            känner det dynamiska fält som bildas omkring högskolorna: ökad
            sysselsättning, ökat företagande, forskning osv. Det är positivt.
          </note>
          <note>
            Energiverket etablerades nyss i Eskilstuna. Det tycker vi är
            bra. Intressant i vårt län är ABB:s etablering. Där finns mycket
            högt tekniskt kunnande. Vi har i en motion från länet tyckt att
            det faktiskt vore intressant att titta närmare på en etablering
            av NUTEK
          </note>
          <note>
            även utanför Stockholm. I det fallet kanske Västmanland och Västerås
            kunde vara intressant.
          </note>
          <note>
            Kommunikationer är en annan viktig del för länsdelar och delar
            av landet som vill utvecklas. Vi vet att det finns bekymmer med
            flygtrafiken och Arlanda.
          </note>
          <note>
            Åtminstone en del av stockholmarna har sagt att det snart får
            vara färdigfluget på Bromma. Vi vet att
          </note>
          <note>
            Arlanda inte sväljer den trafikmängden. Det finns en rad olika
            exempel. När man ändå funderar på det här tycker jag att man också
            kan se en bit inåt landet. Där kanske skulle kunna vara någonting
            att titta på. Hässlö flygplats finns i Västerås som ett exempel
            som man skulle kunna satsa på i framtiden.
          </note>
          <note>
            En annan sak som också är viktig är företagandet.
          </note>
          <note>
            Man har pratat mycket om nyföretagandet, kanske ofta i samband
            med att människor är arbetslösa. Då talas det också om att starta
            eget. Det är inte så lätt att starta eget. Det har inte varit
            lätt, det är inte lätt och det kommer inte att vara lätt heller.
            Alla passar inte till företagare, tror jag att man skall säga,
            lika litet som alla passar till lärare eller vilket yrke man vill.
          </note>
          <note>
            Men den verkliga satsningen tror jag att man skall göra på de
            många små företag som finns. De har några anställda men de fortsätter
            inte att växa. Jag tror inte att problemet är så enkelt att det
            bara är skattefel, kollektivavtal eller arbetsrätt.
          </note>
          <note>
            Jag tror att man skall analysera detta litet mer och titta på
            vad det beror på att de små och medelstora företagen inte satsar
            offensivt framåt för att växa och bli större. Några fler anställda
            i varje företag skulle på sikt öka sysselsättningen enormt. Det
            blir litet grand av en dominoeffekt. Det skall man ta vara på.
          </note>
          <note>
            Det är naturligtvis också viktigt att slå vakt om den basindustri
            som finns. Investeringar leder oftast inte till ökad sysselsättning,
            kanske t.o.m. tvärtom.
          </note>
          <note>
            Men de är ändå nödvändiga för att på sikt ha basindustrin kvar.
            Exportvärdet inom denna industri är enormt. Den får inte passeras
            på något sätt som inte hör framtiden till. Produktionen är stor,
            betydelsen av exportinkomsterna är stora, även om sysselsättningen
            inte är det viktigaste. Alternativet är att satsa på de små och
            medelstora företag som är på väg upp.
          </note>
          <note>
            Med den linje som föreligger med utveckling av kompetens osv.
            går det att se optimistiskt på framtiden och att Sverige kan utvecklas
            till det bättre. Men det är också viktigt att se till att alla
            regioner och landsdelar ges möjlighet att utvecklas.
          </note>
          <note type="speaker">
            Anf. 286 MARIANNE ANDERSSON (c):
          </note>
          <note>
            Herr talman! God poesi bör säljas på apotek.
          </note>
          <note>
            Skriv ut en Pär Lagerkvist. Ordinera en dikt av Södergran eller
            Ekelöf. Poesi eller annan kulturverksamhet har sådana nyttiga
            och förbryllande biverkningar och läkande effekter att de borde
            användas i hälsoarbetet.
          </note>
          <note>
            Detta sade den 70-årige diktaren Lars Forsell i en tidningsintervju
            häromdagen.
          </note>
          <note>
            Kultur förlänger livet. Det finns vetenskapliga undersökningar
            som visar att regelbundna kulturupplevelser som teater, konserter,
            idrottsevenemang, konst osv. ger bättre hälsa och längre liv.
            Kultursektorn är den nya industrin för att möta nutidsmänniskans
            behov. Vi har i Sverige en rad exempel på enskilda konstnärer
            och musiker som i sig själva omsätter mer än stora industriföretag.
            Jag kan nämna ABBA,
          </note>
          <note>
            Roxette och Ace of Base. I dag finns svenska musiker representerade
            i det internationella musiklivet som aldrig förr. Det är frukten
            av ett gediget och uthålligt arbete inom den obligatoriska kommunala
            musikundervisningen.
          </note>
          <note>
            Kultur skapar framtidstro, främjar skapande och frigör kreativitet
            hos människor som kan leda till nya initiativ och ny företagsamhet.
          </note>
          <note>
            Ofta framhålls att kultursektorn varit relativt fredad i besparingstider.
            I nominella tal är det så. Samtidigt sett i ett tioårsperspektiv
            har kultursektorns andel av BNP minskat. Eftersom kultursektorn
            är så arbetsintensiv, innebär det att många kulturarbetare blir
            av med sina jobb och går ut i arbetslöshet.
          </note>
          <note>
            Jag tänkte uppehålla mig litet grand vid arbetsmarknadspolitiken
            kontra kulturpolitiken.
          </note>
          <note>
            Samtidigt som anslaget till hela kulturområdet uppgår till ungefär
            4,7 miljarder, inklusive folkbildningen, kanaliseras ungefär 1,3
            miljarder till den sektorn via arbetsmarknadspolitiken. Vi brukar
            ofta tala om att olika arbetsmarknadspolitiska åtgärder snedvrider
            konkurrensen mellan företagen. Men i ingen annan sektor är relationen
            till arbetsmarknadspolitiken så sned som inom kultursektorn.
          </note>
          <note>
            Här sitter vi och beslutar om kulturpolitiska mål som sedan riskerar
            att urholkas på grund av att en stor del av kulturpengarna fördelas
            på annat sätt. Nu skall erkännas att mycket bra har skett inom
            kultursektorn tack vare arbetsmarknadspolitiska medel. En del
            medel måste gå den vägen även i framtiden. Men jag menar ändå
            att det vore betydligt bättre att medel fördes över från arbetsmarknadspolitiken
            till kulturpolitiken så att riktiga jobb kan skapas för konstnärerna.
          </note>
          <note>
            I utredningen Arbete åt konstnärer pekar man på effekterna av
            nuvarande ordning. Där framgår att till kulturpolitiken hör att
            vidga gränserna. Arbetsmarknadspolitikens roll är att hålla sig
            inom dessa gränser och inom dem fullgöra arbetsmarknadspolitiska
            mål.
          </note>
          <note>
            De principerna kan tyckas vara självklara. Men under en längre
            tid har det faktiskt varit tvärtom. Kulturpolitiken har snävat
            av gränserna för konstnärer. Arbetsmarknadspolitiken har öppnat
            gränserna och i alltför hög grad nyrekryterat ej kvalificerade
            kulturarbetare till konstnärernas arbetsmarknad.
          </note>
          <note>
            Allt detta har lett till en accelererande spiral där fler och
            fler okvalificerade kulturarbetare hamnar inom kultursfären och
            får del av dessa arbetsmarknadsmedel. Utredningen lägger fram
            en rad förslag för att förbättra situationen, bl.a. om att det
            är nödvändigt att definiera konstnärernas arbetsmarknad och vilka
            som är konstnärer på samma sätt inom båda sektorerna. Vidare föreslås
            att arbetsförmedlingen
          </note>
          <note>
            Kultur får ett direktanslag från AMS och en del viktigare insatser
            t.ex. till Centrumbildningarnas förmedlande verksamhet, arrangörsstöd,
            ett rådgivningscenter för dansare och en tredje anställningsform
            inom teatern. Det föreslås också att 50 miljoner skall föras över
            från Arbetsmarknadsdepartementet till Kulturdepartementet.
          </note>
          <note>
            Allt detta är steg i rätt riktning. Men jag menar att det behövs
            ett betydligt större grepp för att t.ex. kulturinstitutioner och
            fria grupper av skådespelare skall kunna arbeta på ett bra sätt.
            Vi är på väg att hamna i en situation där projekt och free lance-arbete
            nästan tar över basverksamheten inom kultursektorn. De kulturarbetare
            som arbetar free lance har en tendens att flytta till Stockholm
            med en större arbetsmarknad och större möjligheter till att få
            jobb. De bidrar på det sättet till koncentration till storstäderna
            och utarmning av kulturlivet på landsorten - vilket är förödande.
          </note>
          <note>
            Jag hoppas att regeringen när propositionen om konstnärerna och
            deras arbetssituation skall läggas fram i vår beaktar dessa frågor
            och låter kultursektorn få del av de pengar som skall gå till
            kultur. Resultatet skulle bli fler riktiga jobb och ett bättre
            kulturliv för hela landet. Det skulle vara mycket bra för Sverige
            och minska arbetslösheten.
          </note>
          <note type="speaker">
            Anf. 287 HANS KARLSSON (s):
          </note>
          <note>
            Herr talman! I denna ganska sena afton skall jag prata litet
            allmänt kring arbetsmarknadspolitik och arbetsmarknadsfrågor.
            Jag kan med glädje konstatera att utvecklingen har vänt i Sverige,
            inte bara när det gäller ekonomin utan också jobben. Det är litet
            trist med tanke på dagens debatt att konstatera att det inte är
            alla som är glada över den utvecklingen. Det finns somliga som
            tycker att det inte är så bra att det går bra för Sverige.
          </note>
          <note>
            En anledning till att det går bra även när det gäller jobben
            är att ekonomin fungerar bra, räntorna har sjunkit och är rekordlåga
            och inflationen är låg. Det går bra för den svenska arbetsmarknaden
            jämfört med omvärlden. I förra veckan rapporterades en studie
            från EU, där man konstaterar att arbetslösheten sjunker i hela
            EU. Men i den jämförelsen framgår det att arbetslösheten sjunker
            mest i Sverige. Det känns ju väldigt positivt, inte minst med
            tanke på alla de kritiska synpunkter som har framförts i talarstolen
            i dag när det gäller det sätt som utvecklingen i Sverige har vänts
            på.
          </note>
          <note>
            Vi kan också titta på enskilda orter. Det är orter som starkt
            bevisar att talet om att kamouflera arbetslöshetssiffror inte
            är korrekta. Karlskoga är en ort som är hårt drabbad av omställningen,
            av strukturomvandlingen och neddragningen inom försvarsindustrin.
          </note>
          <note>
            Den öppna arbetslösheten var hösten 1994 omkring
          </note>
          <note>
            15 %.
          </note>
          <note>
            Senhösten 1997 är arbetslösheten 6,6 %. Det är mycket, men det
            är oerhört mycket mindre än 15 %.
          </note>
          <note>
            Detta har inte skett genom att arbetslösa har gömts undan i olika
            åtgärder eller i utbildning, utan genom en mycket aktiv näringspolitik
            på det lokala planet.
          </note>
          <note>
            Man har sett till att få nya verksamheter till Karlskoga. Företagare
            har flyttat från andra länder och etablerat sig därför att de
            har sett att den arbetskraft och de utvecklingsmöjligheter de
            behöver har funnits.
          </note>
          <note>
            Nu när det går så här pass bra för Sverige är det viktigt att
            arbetsmarknadspolitiken är i fas med konjunkturutvecklingen. Därför
            är det, tycker jag, väldigt bra att regeringen och AMS tonar ned
            volymmålet till förmån för mer av arbetsmarknadsutbildning i riktningen
            kvalificerad yrkesutbildning.
          </note>
          <note>
            Men det finns också anledning att fråga sig varför debatten om
            flaskhalsar nu har tagit fart. Att företagen behöver nyanställa
            i en konjunkturuppgång, att de behöver nyanställa nyckelpersoner
            kan ju inte vara någon nyhet. Jag frågar mig varför man från näringslivet
            och från de olika företagen inte tidigare har talat högt och tydligt
            om behovet av kvalificerade yrkesarbetare. Det är ju inte enbart
            ett ansvar för samhället att stå med färdigutbildade yrkesarbetare
            vid fabriksgrindarna när företagen behagar öppna och ropa på mer
            arbetskraft. Företagen skall vara med och ta sitt ansvar när det
            gäller planering men också ekonomiskt.
          </note>
          <note>
            Vi har en mängd olika arbetsmarknadspolitiska åtgärder. Jag ser
            att jag inte hinner gå i genom särskilt många av dem på den talartid
            som återstår. Jag skall nämna något om resursarbeten som från
            den här talarstolen i dag har kritiserats från både höger och
            vänster. Jag tycker att det är litet märkligt. Jag tror att det
            till stor del beror på att man inte har velat se de positiva delar
            som ligger i resursarbeten.
          </note>
          <note>
            Det leder faktiskt till att arbetslösa människor får högre inkomst.
            Det leder till att de blir delaktiga i arbetslivet. Det leder
            till att den personal som är anställd inom vården behöver slita
            litet mindre därför att det finns fler händer till hands. Dessutom
            leder det till att det i kommuner och landsting den dag som ekonomin
            blir ännu starkare och generationsskiftet tar fart finns arbetskraft
            som är redo att gå in och direkt ta en anställning.
          </note>
          <note>
            Avslutningsvis, herr talman, hade jag tänkt prata en del om generationsväxling
            och de särskilda bekymmer som finns på bruksorterna. Men det torde
            jag få göra vid ett annat tillfälle med tanke på att jag just
            nu har två sekunder kvar av min taletid.
          </note>
          <note type="speaker">
            Anf. 288 CHRISTIN NILSSON (s):
          </note>
          <note>
            Herr talman! Nu har vi ägnat en hel dag åt sysselsättningsfrågor.
            Arbetslöshet är ju något som berör väldigt många människor i Sverige
            i dag. Den ofrihet och otrygghet som det innebär gör att man känner
            litet vanmakt inför frågan om hur vi skall lösa arbetslösheten.
          </note>
          <note>
            Man måste också gå tillbaka i tiden och titta på hur massarbetslösheten
            kunde bli verklighet i Sverige.
          </note>
          <note>
            Tidigare i dag har många gånger nämnts den förra regeringens
            bidrag till det. Vi har bankkrisen. Men något vi sällan diskuterar
            är den strukturförändring som har skett framför allt i industrin,
            men även inom andra sektorer. Man kan se i dag att tekniken har
            utvecklats. Man har fått en betydligt smalare organisation och
            de enklare jobben har försvunnit. Man kräver en längre utbildning
            och mer kvalificerade yrkesarbetare. Många som i dag är arbetslösa
            är komna litet till åren och har ingen utbildning att falla tillbaka
            på.
          </note>
          <note>
            Jag vill också likt föregående talare, Hans Karlsson, ta fram
            frågan om flaskhalsarna. Varför har man inte gjort någonting från
            arbetsgivarsidan när man är klart medveten om att sådana här flaskhalsar
            kommer förr eller senare. Vi har haft dem tidigare och det ledde
            till att löneutvecklingen blev enorm och att vi fick en inflation
            som gjorde att fler jobb försvann senare.
          </note>
          <note>
            Herr talman! Hur gör vi då för att komma ur massarbetslösheten?
            Jag vill peka på några delar som jag tycker är viktiga.
          </note>
          <note>
            Det första är det livslånga lärandet. Vi ser en förändring på
            arbetsmarknaden i dag. Man har inte länge samma jobb. Man kommer
            inte att ha samma jobb i samma utsträckning som tidigare, då man
            kanske började någon gång i tjugoårsåldern och sedan var kvar
            inom samma yrke. Jag tycker att vår utbildningssatsning som vi
            har inlett denna mandatperiod är en mycket bra del i detta. Trots
            att man har jobbat i ett antal år kan man återigen gå tillbaka
            och lära sig något nytt och utvecklas i det yrke som man en gång
            har påbörjat eller kanske rent av byta yrke därför att man tycker
            att man inte trivs riktigt bra i det man har.
          </note>
          <note>
            Det är också något som naturligtvis kommer att öka sysselsättningen
            och där man har fler utbildningsinsatser.
          </note>
          <note>
            Det andra är omställningen till det hållbara samhället. Jag tror
            att energiomställningen kommer att vara det som bidrar till en
            mängd nya jobb. Det gäller framför allt byggnadsjobb men även
            industrijobb.
          </note>
          <note>
            Tjänstesektorn kommer naturligtvis också att ta en stor del.
          </note>
          <note>
            En annan fråga som jag tror att vi inom den närmaste tiden kommer
            att få ägna oss åt och fatta beslut om är förkortad arbetstid.
            Jag tror inte att man i den utsträckning som behövs kommer att
            komma överens avtalsvägen. Till det skall man naturligtvis koppla
            skärpningar i lagstiftningen när det gäller övertidsuttag.
          </note>
          <note>
            Något som jag däremot inte tror kommer att bidra är avregleringen
            av arbetsrätten. Många hävdar att det skulle skapa mer sysselsättning.
            Vi har bl.a. i dessa dagar fått en mängd skrifter från en ny organisation
            som bildades i höstas och som kallar sig för Svensk handel. Man
            pekar på att en avreglering av arbetsrätten skulle skapa mer sysselsättning.
            Jag tror inte det.
          </note>
          <note>
            Det skapar bara en massa otrygghet och gör att människor blir
            mer ovilliga. De blir ovilliga att konsumera, och på det sättet
            minskar sysselsättningen i stället för att öka.
          </note>
          <note>
            Något som jag inte heller tror skapar fler arbeten är den otrygghet
            som lägre ersättningar i socialförsäkringssystemet skulle innebära.
            Återigen får vi lägre konsumtion och det skapar inte fler arbetstillfällen.
          </note>
          <note>
            De två bitar som jag vill framhålla är alltså ny utveckling mot
            det hållbara samhället och det livslånga lärandet.
          </note>
          <note type="speaker">
            Anf. 289 CARINA HÄGG (s):
          </note>
          <note>
            Herr talman! Jag tänker tala utifrån en något annorlunda infallsvinkel
            men ändå ta upp något som anknyter till dagens rubrik, sysselsättning.
            För en positiv utveckling av sysselsättningen i privata företag
            men också i offentlig sektor krävs kompetenta ledningar, som har
            förmåga att tillsammans med de anställda utveckla verksamheten
            på ett professionellt sätt och som ser, uppskattar och ger de
            anställda möjlighet till vidareutbildning. Kompetenshöjning inom
            företagen är i dag en förutsättning för den verksamhet som vill
            finnas kvar och dessutom kanske växa.
          </note>
          <note>
            Men nu har det uppstått några frågetecken som bör lyftas fram
            i något forum.
          </note>
          <note>
            S-E-Banken satsar på glödande kol och häxor som kompetensutveckling.
            Vi har via medier kunnat följa hur 800 chefer har undersökt energier,
            träffat häxor och gått på glödande kol. Detta är enligt mig inte
            något som stärker förtroendet för bankväsendet.
          </note>
          <note>
            Telia skall ha låtit 300 av sina chefer gå på kurs hos en sekt,
            TM-rörelsen. TM är grundad av gurun
          </note>
          <note>
            Maharischi Mahesh Yogi. Det är minst sagt förvånande och måste
            även anses som olämpligt att ett statligt företag ekonomiskt sponsrar
            sekter på detta sätt. Hur det är tänkt att Telias chefer skall
            tillämpa sina nyförvärvade kunskaper har inte framgått. Men jag
            väntar med spänning på motiveringen från Telia. Kanske har man
            tänkt att övergå från telefoni till telepati.
          </note>
          <note>
            Sedan 1951, då religionsfrihetslagen instiftades, är alla utom
            kungen fria att tycka och tänka vad de vill i religiösa frågor.
            Det är bra. Jag har även stor förståelse för dem som är sökande
            och öppna för nya religiösa strömningar utanför de stora världsreligionerna.
          </note>
          <note>
            Men som anställd skall man själv kunna välja sin religiösa väg
            utan arbetsgivarens inblandning. Personalutbildning och ledarskapskurser
            behövs men att delta i New Age eller sektbaserade kurser får inte
            vara en förutsättning för att göra karriär inom ett företag.
          </note>
          <note>
            Det är därför oroande att denna flummighet nu även fått fäste
            i ledningar för stora svenska företag. Det är oroande då de stora
            företagen har helt andra möjligheter än ett litet företag att
            seriöst granska vad de borde och inte borde släppa in över sin
            tröskel. Det är oroande att så många har kommit att beröras.
          </note>
          <note>
            Hur ser det då ut på rekryteringssidan? Utvecklingen av psykologiska
            test drevs från början av militärpsykologer men har därefter spridit
            sig till helt anda områden i samhället. Bland företag i branschen
            finns det seriösa men också alltför många charlataner och lycksökare.
            Det finns ingen marknadskontroll eller auktorisation på området.
          </note>
          <note>
            Branschföreningar har i regel någon form av etiska regler för
            de personer eller företag som är medlemmar. När det t.ex. gäller
            U-Man är företaget inte medlem i någon av de branschföreningar
            verksamma inom området som är kända.
          </note>
          <note>
            Psykologförbundet håller med utgångspunkt i internationell praxis
            på och utarbetar standard för både tester och den som testar,
            men redan i dag tillämpar
          </note>
          <note>
            Psykologförbundet klara regler.
          </note>
          <note>
            Psykologförbundet har också tillskrivit Socialstyrelsen, som
            i sin tur överväger standardisering av test.
          </note>
          <note>
            Det är angeläget, men Socialstyrelsen har inte tillsynsansvar
            inom arbetslivet och därmed inte heller för rekryteringstest.
            Därigenom riskerar de att bli oreglerade. Det är något som också
            Margareta Winberg har bekräftat.
          </note>
          <note>
            De fackliga företrädare som jag har varit i kontakt med uppger
            att de hittills främst prioriterat de allt tätare propåerna från
            arbetsgivare om fysiska test på medlemmar. SAF har ingen mening
            i frågan. Men jag tycker att arbetsgivarens parter här borde ta
            ett större ansvar än vad de gör i dag.
          </note>
          <note>
            Användningen av test vid urvalsprocesser har nämligen blivit
            allt vanligare på den svenska arbetsmarknaden. Alltfler arbetssökande
            har kommit att beröras.
          </note>
          <note>
            Herr talman! Vilken arbetssökande vill ifrågasätta den test som
            kan vara förutsättningen för att få det efterlängtade arbetet?
            Vem vågar ifrågasätta vilka värderingar som ligger bakom utvärderingen?
            Vem vågar fråga var testresultatet skall förvaras - om tystnadsplikten?
          </note>
          <note>
            U-Man är t.ex. ett företag som säljer sina test direkt till företagen.
            Ett företag som köper tio test lär få betala 3 000-4 000 kr styck.
            Den person som testet är avsett för fyller i testet som därefter
            skickas in till U-
          </note>
          <note>
            Man. Inom 24 timmar skall testet vara utvärderat, men U-Man behåller
            själva testet. Inga som helst kompetenskrav ställs på dem som
            genomför testen.
          </note>
          <note>
            Att scientologerna står bakom U-Man har man kunnat läsa i bl.a.
            Svenska Dagbladet. Den svenska grenen av företagsträdet använder
            två olika tester, U-
          </note>
          <note>
            test respektive Siluett Profilanalys. Det sistnämnda benämns
            ibland PFA-profil eller enbart Profilanalys.
          </note>
          <note>
            Det finns även andra företag som utgår från precis samma material.
          </note>
          <note>
            U-test och Siluett Profilanalys bygger på idéer från scientologernas
            grundare Ron L Hubbard. Testen är i princip uppbyggda på samma
            sätt som dem som scientologerna använder när de rekryterar nya
            medlemmar.
          </note>
          <note>
            Herr talman! Jag tycker att det är integritetskränkande och oacceptabelt
            att arbetssökande och den som vill göra karriär inom ett företag
            skall utsättas för sekteristisk rekrytering och personalutbildning.
            Själv tror jag att det är helt fel väg att gå för den som vill
            stärka sitt företag.
          </note>
          <note>
            I de småföretagarbygder som jag kommer från har jag sett mer
            framgångsrika recept för företagare än att använda sig av sekter.
            Jag tycker att man kan lära sig av Gnosjöbygden även i detta fall.
          </note>
          <note type="speaker">
            Anf. 290 HANS STENBERG (s):
          </note>
          <note>
            Herr talman! Vi har nu under flera år haft en katastrofalt hög
            arbetslöshet. Det talas ofta om de negativa ekonomiska konsekvenserna
            av arbetslösheten, både när det gäller samhällsekonomin och när
            det gäller de arbetslösas personliga ekonomi. Mindre talas det
            om hur de arbetslösa och deras familjer drabbas socialt och psykiskt
            av arbetslösheten. Detta märks inte minst på barnen som ofta mår
            mycket dåligt av föräldrarnas arbetslöshet. När man talar med
            dagispersonal brukar de säga att det faktiskt märks tydligast
            på barnen när en förälder får arbete igen efter en längre tids
            arbetslöshet. Då kan man se hur barnen lever upp igen och riktigt
            strålar av glädje.
          </note>
          <note>
            Tyvärr är risken nog ganska stor att vi under många år framåt
            kommer att kunna se effekterna av 90-talets höga arbetslöshet
            på många av de barn som har tvingats växa upp i den här situationen.
            Därför är det viktigt att samhället gör allt vad som står i dess
            makt för att stötta arbetslösa barnfamiljer.
          </note>
          <note>
            Glädjande nog sjunker nu arbetslösheten. Även om antalet arbetslösa
            fortfarande är mycket stort kan man se en klar förbättring, och
            optimismen ökar nu runt om i samhället. Målet att halvera den
            öppna arbetslösheten fram till år 2000 kommer med all säkerhet
            att kunna klaras. Det här gör att man ändå kan se ganska optimistiskt
            på framtiden, trots att arbetslösheten fortfarande ligger på en
            oacceptabelt hög nivå.
          </note>
          <note>
            Tyvärr finns det ett område där man inte alls ser samma positiva
            utveckling, och det är byggbranschen.
          </note>
          <note>
            I går talade jag med ordföranden i Byggnadsarbetareförbundets
            största avdelning i mitt hemlän Västernorrland. Det var en mycket
            dyster beskrivning av situationen i länet som han kunde ge. Med
            en öppen arbetslöshet i kåren på 37 % och ytterligare 10 % i olika
            åtgärder är det naturligtvis en fullkomligt oacceptabel situation.
            Det är helt uppenbart att ytterligare åtgärder måste sättas in
            för att minska byggarbetslösheten.
          </note>
          <note>
            Vad kan nu göras för att förbättra läget för byggnadsarbetarna
            i Västernorrland och på andra orter?
          </note>
          <note>
            En grundläggande förutsättning är att den bostadspolitiska proposition
            som skall läggas fram om några veckor innehåller sådana förslag
            som innebär att vi både kan lösa problemen med de s.k. krisårgångarna
            och sätta fart på ombyggnads- och reparationsverksamheten i det
            äldre bostadsbeståndet. Det är också angeläget att man så snabbt
            som möjligt kommer i gång med de investeringar som behövs för
            att klara energiomställningen och för att bygga om Sverige till
            ett långsiktigt hållbart samhälle.
          </note>
          <note>
            En annan minst lika viktig förutsättning är att vi lyckas stoppa
            utflyttningen från Västernorrland och andra utflyttningslän. Det
            minskande befolkningsunderlaget skadar kommunernas och landstingets
            ekonomi på ett förödande sätt och minskar underlaget även för
            den privata näringsverksamheten. Därför är det nödvändigt att
            den regionalpolitiska proposition som skall läggas fram i vår
            innehåller kraftfulla inslag för att få stopp på befolkningsomflyttningen.
            De statliga myndigheterna och företagen måste åläggas att ta ett
            regionalpolitiskt ansvar. Det finns alltför många exempel på statliga
            verksamheter som koncentrerar sin verksamhet till Stockholmsområdet
            utan att på något sätt väga in de regionalpolitiska effekterna.
            Två mycket aktuella exempel på detta är kustbevakningens flytt
            från Härnösand till Stockholm och förslaget inom
          </note>
          <note>
            Luftfartsverket om att flytta flygledningen från Midlanda till
            Arlanda. Om också detta förslag skulle genomföras är det inget
            annat än en fullkomlig skandal.
          </note>
          <note>
            En tredje grundförutsättning är att utbildningssatsningen fullföljs,
            både när det gäller kunskapslyftet och satsningen på att ge Mitthögskolan
            universitetsstatus. Mitthögskolan måste också ges möjlighet att
            fortsätta utvecklas till ett fullvärdigt nätverksuniversitet.
            Då kan Mittuniversitet bli en kraftfull motor för utvecklingen
            i hela Mellannorrland.
          </note>
          <note>
            Den fjärde grundförutsättningen är bättre kommunikationer. Den
            satsning som görs på Botniabanan och byggandet av Vedabron har
            inneburit en klar förbättring av kommunikationerna längs Norrlandskusten.
            Men det behövs ytterligare förbättringar också av vägstandarden.
            Den planerade ombyggnaden av E 4 genom Sundsvall behöver tidigareläggas
            både av miljöskäl och av sysselsättningsskäl.
          </note>
          <note>
            Också länsvägnätet behöver rustas upp till en sådan standard
            att det är framkomligt året om för skogsindustrins transporter
            eftersom den moderna skogsindustrin kräver färskt virke för att
            kunna producera miljövänliga och konkurrenskraftiga produkter.
            Det går inte att ha vägarna stängda för tung trafik under långa
            perioder varje år.
          </note>
          <note>
            Västernorrland är ett exportintensivt län med en basindustri
            som bidrar med en mycket stor del av landets exportinkomster,
            samtidigt som importen är relativt liten. Därför är det ett nationellt
            intresse att den elintensiva basindustrin ges möjlighet till långsiktiga
            elförsörjningsavtal på en sådan nivå att konkurrenskraften tryggas.
            Då kan också investeringstakten inom basindustrin öka. Det var
            välgörande klarlägganden på den punkten från näringsministern
            här i kammaren tidigare i dag.
          </note>
          <note>
            Herr talman! Om dessa förutsättningar kan uppfyllas har Västernorrland
            mycket goda förutsättningar att fortsatt bidra till Sveriges försörjning
            med ett stort nettoexportöverskott också i framtiden. Då kommer
            även byggbranschen i länet att aktivt kunna bidra till att öka
            tillväxten och sysselsättningen i samhället.
          </note>
          <note type="speaker">
            Anf. 291 BENGT SILFVERSTRAND (s):
          </note>
          <note>
            Herr talman! Utbildning och kompetenshöjning är viktiga förutsättningar
            för sysselsättning och tillväxt.
          </note>
          <note>
            När borgerliga företrädare, främst moderater, i dagens debatt
            talar om att det är ett statistiskt tricksande och manipulation
            som förklarar nedgången av den öppna arbetslösheten är detta i
            själva verket ett angrepp på den massiva utbildningssatsning som
            nu sker i det svenska samhället. Enligt moderaterna är satsningen
            på kunskapslyftet och på utbyggnaden av högskolan en utspädning
            av resurserna och en koncentration på kvantitet i stället för
            på kvalitet.
          </note>
          <note>
            För moderaterna tycks utbildning vara en kortsiktig kostnad,
            åtminstone vad gäller de många som saknar grundskole- och gymnasiekompetens.
            För oss socialdemokrater är utbildning en investering i människor
            - en väg att stärka individens självförtroende, sociala trygghet
            och kompetens för att kunna hävda sig på dagens och morgondagens
            arbetsmarknad.
          </note>
          <note>
            Utbildning ger dessutom inga undanträngningseffekter på arbetsmarknaden
            och bidrar därför på kortare sikt, men främst på längre sikt,
            till en varaktig höjning av den totala sysselsättningen i samhället.
          </note>
          <note>
            Sverige är en ledande kunskapsnation. Vårt land ligger i topp
            bland industriländerna i fråga om problemlösning och läsförståelse.
            Den senaste OECD-
          </note>
          <note>
            rapporten om utbildning i de 27 medlemsländerna visar också att
            Sverige tillsammans med USA, Kanada och Norge har en större andel
            högskoleutbildade än övriga OECD-länder. Till bilden hör också
            att skillnaden i utbildningsnivå är mindre i vårt land jämfört
            med hur det är i flertalet andra länder.
          </note>
          <note>
            En annan mycket intressant iakttagelse i OECD-
          </note>
          <note>
            rapporten är att svenskar i åldern 25-64 år med högst grundskola
            når samma nivå i fråga om problemlösning och läsförståelse som
            motsvarande USA-
          </note>
          <note>
            medborgare med kortare högskoleutbildning. Här tecknar sig ett
            intressant ideologiskt perspektiv.
          </note>
          <note>
            Vi socialdemokrater vill bygga och utveckla kunskapens hus från
            botten, dvs. med en massiv satsning på breddutbildning. Moderaterna
            vill starta sitt bygge från toppen, skapa s.k. excellenta centrum
            för särskilt utvalda, avseende spetsutbildning och spetskompetens.
            Det är förvisso alldeles riktigt att vi behöver både spetsutbildning
            och spetsforskning för att hävda oss i en allt hårdare internationell
            konkurrens. Men det är bara genom en massiv satsning från grunden
            som vi kan nå också högt uppsatta kvalitativa mål.
          </note>
          <note>
            Utomordentligt sedelärande exempel på detta resonemang kan hämtas
            från både musikens och idrottens värld, ty det är mycket tack
            vare de kommunala musikskolorna som Sverige hävdar sig så väl
            inom den lättare underhållningsbranschen och på den seriösa musikens
            område. Det är utifrån de breda satsningarna på kommunala ishallar
            som Sverige når ständiga framgångar i ishockey i hård internationell
            konkurrens och därutöver också bidrar med en inte oväsentlig export
            av ishockeyspelare i hårdvaluta.
          </note>
          <note>
            En positiv grundton får givetvis inte undanskymma de problem
            som vi fortfarande brottas med. Vi har sålunda för få examinerade
            tekniker och naturvetare i förhållande till antalet anställda.
            Men också här är vi på rätt väg genom den kraftiga utbyggnad av
            högskolan som nu pågår. Utbudet är större än efterfrågan beträffande
            lågutbildad arbetskraft, och samtidigt är utbudet av högkvalificerad
            arbetskraft för litet i förhållande till behovet.
          </note>
          <note>
            När det gäller universitetens och högskolornas betydelse för
            den regionala utvecklingen kan ett par intressanta exempel nämnas.
            Ett exempel är hämtat från Norrland. När valet stod mellan Umeå
            och Härnösand som norrländsk universitetsort hade båda städerna
            drygt 20 000 invånare. I dag har Umeå över
          </note>
          <note>
            100 000 invånare, medan Härnösand står kvar på samma nivå. I
            Umeå har det börjat växa upp små högteknologiska företag som ett
            resultat av forskningen.
          </note>
          <note>
            De regionala högskolorna kallas föraktfullt för
          </note>
          <note>
            "bygdehögskolor" av moderaterna, som vill förmena dessa högskolor
            rätten att bedriva forskning. Högskolan i Karlskrona/Ronneby har
            som profilområden dels tillämpad IT, dels utveckling av näringsliv
            och samhälle. Det innebär att man bl.a. från högskolans sida varit
            med om att utveckla verksamheter som expanderat med 1 600 nya
            arbetstillfällen under de senaste tre åren, främst inom IT-sektorn.
            Det är ganska fantastiskt vad en liten "bygdehögskola" kan åstadkomma!
          </note>
          <note>
            Låt mig slutligen vad gäller möjligheterna till bredare regional
            utveckling och nätverkssamarbete nämna Öresundsområdet. Här har
            högskolorna i Lund,
          </note>
          <note>
            Alnarp och Malmö tillsammans med högskolor i Köpenhamnsområdet
            skapat Öresundsuniversitetet, en kraftsamling som givetvis gör
            högskolorna än mer intressanta i ett omvärldsperspektiv.
          </note>
          <note>
            Herr talman! Till sist vill jag något kommentera diskussionen
            om den s.k. utbildningspremien. Visst måste det löna sig med utbildning!
            Förutsättningen för detta är ett generöst studiemedelssystem.
            Sverige har det mest frikostiga studiestödet till högskolestuderande
            bland OECD-länderna. Avkastningen på högre utbildning är med hänsyn
            tagen till lön, skatter och kostnader för utbildning och studielån
            ungefär lika hög i Sverige som exempelvis i Tyskland och England.
            Moderaterna har motsatt sig höjningen av studiebidragen. I deras
            partimotion kan man bl.a.
          </note>
          <note>
            läsa följande: "I ett något längre perspektiv finns skäl att
            styra över den offentliga utbildningsfinansieringen från producenten
            till de studerande."
          </note>
          <note>
            Moderaterna umgås uppenbarligen med allvarliga planer på att
            avskaffa den avgiftsfria högskolan och har ju då och då också
            blottat tanken att elever med högskoleambitioner i framtiden kan
            klara sina studier medelst privata banklån. För oss socialdemokrater
            är saken helt klar: Högskolan skall vara öppen för alla.
          </note>
          <note>
            Den är, och skall förbli, avgiftsfri. Både unga och gamla skall
            uppmuntras att skaffa sig högre utbildning. Andelen av befolkningen
            med högskoletubildning skall höjas. Målet är att alla behöriga
            sökande skall kunna beredas plats i högskolan. Alla ansträngningar
            skall göras för att bryta den sociala snedrekrytering till högre
            studier som fortfarande finns. En viktig del av denna politik
            är att högskolan byggs ut över hela landet, till fromma för den
            regionala utvecklingen och för en bestående förstärkning av sysselsättningen.
          </note>
          <note type="speaker">
            Anf. 292 AGNETA LUNDBERG (s):
          </note>
          <note>
            Herr talman! Vi önskar ökad sysselsättning och ökad tillväxt.
            Hur skall vi då åstadkomma det? Ja, det är många faktorer i samverkan
            som kan bidra till det.
          </note>
          <note>
            Jag skall ta upp den, som jag tycker, viktigaste faktorn - utbildning.
          </note>
          <note>
            Det moderna samhället kännetecknas av internationalisering och
            av en förändringstakt inom alla sektorer som aldrig har varit
            högre. Det finns inga indikatorer på att utvecklingstakten skall
            minska.
          </note>
          <note>
            Tvärtom pekar alla tecken på att framtiden kommer att innebära
            att individen får uppleva allt tätare förändringar och att individen
            kommer att ställas inför än fler alternativ. Därmed ställs nya
            och högre krav på kunskaper och utbildning. En bred kunskapsbas
            är det viktigaste verktyget för att individen skall förmå att
            hantera en föränderlig verklighet. Utvecklingen medför samtidigt
            risker för nya klyftor i samhälle och arbetsliv. Därför är utbildningsfrågorna,
            som jag ser det, starkt ideologiska.
          </note>
          <note>
            En bristfällig utbildning riskerar att bli ett allt större handikapp.
            Det gäller inte bara i arbetslivet utan även i samhällsdebatten.
            Individens möjlighet att påverka, göra sin röst hörd och ta ställning
            i viktiga frågor är intimt förknippad med individens kunskaper.
          </note>
          <note>
            Vi kan se hur befolkningens genomsnittliga utbildningsnivå har
            ökat genom reformerna på skolans område. Samtidigt ser vi att
            det framför allt är den sysselsatta andelen människor i arbetsför
            ålder som har en högre genomsnittlig utbildningsnivå.
          </note>
          <note>
            Rationaliseringar och effektiviseringar har ökat industrins produktivitet
            och minskat behovet av arbetskraft, i synnerhet av arbetskraft
            med kort utbildning. Antalet sysselsatta med enbart folkskola
            har minskat inom alla sektorer, vilket visar att arbetslösheten
            för dessa grupper inte kan lösas genom byte av sektor.
          </note>
          <note>
            Den allmänna utbildningsnivån måste fortlöpande anpassas till
            samhällets och arbetslivets utveckling.
          </note>
          <note>
            Under den gångna hösten har många fler än tidigare deltagit i
            vuxenutbildning. Förklaringen till den kraftiga utbyggnaden av
            vuxenutbildningen heter kunskapslyftet. Det är socialdemokraternas
            stora satsning på vuxenutbildning för att bekämpa arbetslösheten.
          </note>
          <note>
            Satsningen på utbildning har folkligt stöd. Många var de domedagsprofeter
            som för ett år sedan sade att det där går aldrig. Inte kan kommunerna
            klara så här många utbildningsplatser, sade somliga. Inte finns
            det så där många som vill studera, sade andra.
          </note>
          <note>
            Men resultatet under hösten visar att de hade fel.
          </note>
          <note>
            Minst 226 000 personer har deltagit i kommunal vuxenutbildning.
            Det visar Skolverkets preliminära uppgifter. Av dessa personer
            studerade 171 500 på gymnasial nivå. De 171 500 som studerade
            på gymnasial nivå delade på de totalt 134 500 heltidsplatserna.
            Av dessa 134 000 platser förklaras nästan 98 000
          </note>
          <note>
            av kunskapslyftet.
          </note>
          <note>
            Dessa siffror visar att kunskapslyftet blivit en succé både därför
            att våra kommuner klarat utmaningen och därför att människor har
            strömmat till vuxenutbildningen när möjligheterna har öppnats.
            Jag tycker att Lars Leijonborg visar ett förakt för dessa människors
            omdöme och insikt om att kunskap är nödvändig om man skall kunna
            få ett arbete eller byta tidigare inriktning i sitt arbetsliv
            när han i debatten i dag sade att människor som deltar i kunskapslyftet
            gör detta för att kvalificera sig för en ny a-kasseperiod.
          </note>
          <note>
            Kunskapen har en nyckelroll i socialdemokratisk politik för att
            Sverige åter skall bli ett land med tillväxt och full sysselsättning.
            Arbetslivet ställer allt större krav. Yrken förändras och teknik
            blir föråldrad och byts ut. De enkla handgreppens arbetsmarknad
            är på väg att försvinna.
          </note>
          <note>
            Denna utveckling erbjuder möjligheter för oss som individer och
            för Sverige som nation. Förändringen kan ge oss ett samhälle där
            människans rätt att utveckla sina möjligheter kan förenas med
            rättvisa och omsorg om varandra. Kunskapssamhället gör också att
            vi kan planera för ett samhälle där ekologisk hållbarhet inte
            står i konflikt med tillväxt och välstånd.
          </note>
          <note>
            För att kunna ta till vara alla dessa möjligheter behöver vi
            mer kunskap. Det räcker inte att vi låter några få välutbildade
            specialister stå för tänkandet.
          </note>
          <note>
            Sverige måste bli ett rättvist kunskapssamhälle där alla får
            tillgång till utbildning. Hur mycket man är villig att satsa på
            att ge alla människor kunskap ger därmed en bild av hur stor vår
            framtidstro är och hur rättvist vi vill att vårt samhälle skall
            vara.
          </note>
          <note>
            Regeringen har avsatt stora pengar på utbildning för vuxna. Det
            handlar om totalt 90 000 platser på högskolan och på den omfattande
            satsningen på kunskapslyftet, som alltså redan under den gångna
            hösten inneburit 98 000 heltidsplatser och som nu fortsätter att
            expandera. Hösten 2000 handlar om totalt 130 000
          </note>
          <note>
            utbildningsplatser.
          </note>
          <note>
            Sverige skall möta framtiden med välutbildad arbetskraft. Det
            är ett mycket ideologiskt val vi socialdemokrater gör - inte någon
            statistikpolitik som moderaterna kallar det.
          </note>
          <note>
            Vi vet genom forskning att det allra bästa sättet att få jobb
            och att inte bli långtidsarbetslös är att skaffa sig en högskoleutbildning.
            Därför är den kraftiga expansionen på högskolan viktig. Vi vet
            också att de jobb som inte kräver gymnasiekompetens numera är
            försvinnande få. Därför är satsningen på kunskapslyftet helt avgörande
            - kanske framför allt för dem som förlorat sitt jobb, har brister
            i sin utbildning och nu äntligen får en chans att utbilda sig.
          </note>
          <note>
            Detta är tydliga skiljelinjer i svensk politik. Moderaterna är
            kunskapslyftets mest aggressiva motståndare. När det första beslutet
            om kunskapslyftet fattades ville moderaterna inte vara med. I
            våras kröp de litet närmare regeringens uppfattning, och nu i
            höstens budgetförslag för 1998 avsätter de pengar till totalt
          </note>
          <note>
            90 000 årsstudieplatser i kunskapslyftet, alltså 25 000
          </note>
          <note>
            färre platser än vi socialdemokrater gör.
          </note>
          <note>
            Men det är på litet längre sikt som moderaternas ointresse för
            kunskapslyftet blir tydligt. När valdagen till hösten är passerad
            vill de kraftigt minska antalet platser i kunskapslyftet. I budgeten
            för 1999 har de avsatt pengar för drygt 50 000 platser färre än
            den socialdemokratiska regeringen. År 2000 är moderaterna nere
            i 80 000 färre platser än regeringen. Däremot räknar moderaterna
            med att var och en av dessa platser skall vara billigare än vad
            regeringen utgår från. Totalt sett skär moderaterna 700 miljoner
            1998.
          </note>
          <note>
            Det moderata samhälle som träder fram bakom dessa data skrämmer.
            Det är ett samhälle som inte tar sin utgångspunkt i alla människors
            möjlighet att växa.
          </note>
          <note>
            Tvärtom är det ett samhälle som vänder på spiralen -
          </note>
          <note>
            från en uppåtgående rörelse där kompetens och utbildning skapar
            utveckling, som ger tillväxt och möjliggör välfärd åt alla till
            en nedåtgående rörelse där utslagning skapar motsättningar, som
            skapar stora kostnader, som i sin tur omöjliggör satsningar på
            välfärd åt alla. Det är en samhällsutveckling som vi socialdemokrater
            inte vill se.
          </note>
          <note type="speaker">
            Anf. 293 ULF MELIN (m) replik:
          </note>
          <note>
            Herr talman! Jag tycker att hela Agneta Lundbergs anförande mycket
            handlar om kvantitet i stället för kvalitet. Vi moderater har
            även tidigare satsat väldigt mycket på vuxenutbildning och tillfälliga
            platser, men man kan inte bara satsa på mängdutbildning, utan
            man måste också se till att man har en utbildning och ett utbildningsväsen
            som är anpassade till framtidens krav. Det är just därför som
            vi satsar mindre på kunskapslyftet, precis som Agneta Lundberg
            säger, men mer på kvalificerad yrkesutbildning, en ny utbildningsform
            som är eftergymnasial och som också leder till arbete.
          </note>
          <note>
            Jag har en konkret fråga till Agneta Lundberg. Det är så att
            man får gå på kunskapslyftet ett år och få akassebidrag, eller
            utbildningsbidrag som det vackert heter. När det året har gått
            får man söka svuxa eller studielån. Vad avser regeringen att göra
            för de människor som lämnar kunskapslyftet till våren? Skall de
            söka studielån, eller avser man att förlänga utbildningsbidraget?
          </note>
          <note type="speaker">
            Anf. 294 AGNETA LUNDBERG (s) replik:
          </note>
          <note>
            Herr talman! Självklart tycker vi att det är viktigt med kvalitet
            på utbildningen. Vi har samma ambitioner där. Vi tycker också
            att det är viktigt med satsningen på kvalificerad yrkesutbildning.
            Men det ena förtar inte det andra. Vi ser tillströmningen till
            bägge områdena. Som jag sade i mitt anförande är det en stor kunskapsklyfta.
            De som inte har ens nivån upp till gymnasieutbildning är så pass
            många att om vi inte ser till att de får en utbildning upp till
            gymnasienivå kommer de att riskera att bli helt utslagna. Vi satsar
            också på kvalificerad yrkesutbildning.
          </note>
          <note>
            Jag är väl medveten om att en del tycker att det är mycket kämpigt
            om de efter det första året skall ta ett studielån. Det kan vara
            en och annan som inte fullföljer, men det är också väldigt många
            som sagt att de är medvetna om att de inte får a-kassestödet utan
            får låna eller få utbildningsbidrag. Men man är beredd att göra
            det ändå för det handlar om en satsning för framtiden.
          </note>
          <note type="speaker">
            Anf. 295 ULF MELIN (m) replik:
          </note>
          <note>
            Herr talman! Det är oerhört viktigt att man ser till att de människor
            som är motiverade att utbilda sig också skall ha möjlighet att
            göra det. För socialdemokraterna är kunskapslyftet ett sätt att
            dölja misslyckandet, att man inte fått ned arbetslösheten. Jag
            hävdar att många människor i princip är tvingade till det därför
            att det inte finns något annat alternativ.
          </note>
          <note>
            Det Agneta Lundberg nämnde om kvalitet tycker jag är bra. Då
            har jag en konkret fråga. Många lärare lämnar grundskolan och
            gymnasieskolan för att i stället undervisa i kunskapslyftet, vilket
            innebär att den ordinarie skolan tappar många lärare. Det innebär
            att undervisningen i grundskolan och gymnasieskolan blir sämre.
            Är det kvalitet, Agneta Lundberg?
          </note>
          <note type="speaker">
            Anf. 296 AGNETA LUNDBERG (s) replik:
          </note>
          <note>
            Herr talman! Nu återkommer moderaterna till att vi gömmer arbetslösheten.
            Precis som i fråga om det
          </note>
          <note>
            Leijonborg förde fram, att man deltar i kunskapslyftet för att
            kvalificera sig för en a-kasseperiod, tycker jag att det är förklenande
            att säga att man gör det därför att man inte har något annat alternativ.
            Som jag sagt förut i kammaren brukar jag fråga dem som deltar
            i kunskapslyftet hur många av dem som inte skulle vara där om
            de hade ett arbete. Det är förvånansvärt få som räcker upp handen
            och säger att de inte skulle gå där.
          </note>
          <note>
            Det bekymmersamma är att de få som räcker upp handen oftast är
            män. Trots att det till 75 % är kvinnor som deltar är det män
            som tycker att de hellre skulle ha haft ett arbete än höjde sin
            utbildning till att motsvara gymnasiekompetens.
          </note>
          <note>
            Jag tycker naturligtvis att det är bekymmersamt att vi har en
            lärarbrist. Men vi upplevde redan före kunskapslyftets tid att
            många lärare sökte sig till t.ex.
          </note>
          <note>
            kommunal vuxenutbildning för att byta miljö och prova på någonting
            annat. Det tycker jag är positivt.
          </note>
          <note type="speaker">
            Anf. 297 MAJLÉNE WESTERLUND PANKE (s):
          </note>
          <note>
            Herr talman! Vi lever i en tid formad av en tidigare aldrig skådad
            snabbhet i förändrade verklighetsbilder och av ord som fortare
            och snabbare kan användas som en allt täckande beskrivning av
            den utveckling som den industrialiserade världen i dag befinner
            sig i. Nya tekniska landvinningar gör snabbt tidigare arbetsuppgifter
            förlegade och oanvändbara, men skapar i gengäld nya där kraven
            på kunskap och kompetens ställs högre. Den globaliserade ekonomin
            flyttar snabbt arbetstillfällen dit där vinsterna för tillfället
            antas vara de snabbaste och de högsta.
          </note>
          <note>
            På den enskilde arbetstagaren ställs i dag krav på ständig förändringsberedskap
            för att kunna följa med i de snabba förändringarna. Kravet på
            att vara geografiskt rörlig har i dag utökats med kravet på det
            som jag vill kalla för mental rörlighet. Viljan och förmågan att
            hela tiden ta till sig nya kunskaper och bredda och fördjupa sin
            kompetens blir de viktigaste förutsättningarna för att vinna inträde
            på arbetsmarknaden och för att kunna stanna kvar där. Den geografiskt
            och mentalt rörliga människan - nomaden, om man så vill
          </note>
          <note>
            - blir åter förebilden för vårt livsmönster.
          </note>
          <note>
            Denna nya snabbt föränderliga verklighet lockar många som redan
            har alla förutsättningar att kunna ge sig ut på den nya arbetsmarknaden,
            men jag är övertygad om att denna verklighet samtidigt skrämmer
            alla dem som i dag känner sig sakna dessa förutsättningar och
            därför ser faran som akut att inte längre platsa på denna nya
            mer krävande arbetsmarknad. Samtidigt med snabbheten har alltså
            osäkerheten ökat i samhället.
          </note>
          <note>
            Att skapa förutsättningar för trygga yttre levnadsvillkor i samhället
            för den enskilda människan är och måste förbli politikens främsta
            uppgift. Därför måste vi nu skapa de villkor som behövs för att
            möjliggöra för alla att med tillförsikt möta de nya krav som det
            snabba samhället ställer.
          </note>
          <note>
            Tryggheten på den nya arbetsmarknaden kommer att formas av utbildning.
            Möjligheten att få rätt utbildning på rätt plats i rätt tid måste
            erbjudas alla, och vi är på väg dit.
          </note>
          <note>
            Kunskapslyftet omfattar i dag över 220 000 människor - de allra
            flesta kvinnor, som Agneta Lundberg sade - som har börjat arbetet
            med att läsa in treårig gymnasiekompetens. 220 000 människor förbättrar
            sina kunskaper i bl.a. svenska, engelska och matematik. Det är
            människor som inte anser sig vara siffror i ett statistiskt spel
            om arbetslösheten, som vissa politiska partier i denna riksdag
            vill göra gällande att de är.
          </note>
          <note>
            Nej, alla de som jag har träffat under mina besök hos komvuxenheter
            och studieförbund talar om vilken härlig känsla det är att upptäcka
            att man trots allt har förmågan att tillvarata nya kunskaper,
            lägga dem till gamla beprövade och på så sätt känna tilltron till
            sin möjlighet att kunna bli efterfrågad på arbetsmarknaden igen.
          </note>
          <note>
            10 000 platser för IT-utbildning i samverkan med näringslivet
            kommer att fyllas under den närmaste framtiden. Därigenom kommer
            enskilda företag att få en viss del av sina behov av IT-kompetens
            täckt, samtidigt som ytterligare 10 000 personer kommer att känna
            större trygghet på arbetsmarknaden i kraft av sina kunskaper.
          </note>
          <note>
            Försöksverksamheten med Kvalificerad yrkesutbildning ger närmare
            10 000 människor möjlighet att skaffa sig en eftergymnasial yrkesutbildning
            uppbyggd i nära samarbete mellan kommun, högskola och näringsliv.
            Detta nära samarbete innebär att de olika utbildningarna svarar
            mot aktuella behov inom de branscher som finns representerade,
            vilket kommer att leda till anställning för de studenter som finns
            i utbildningarna.
          </note>
          <note>
            Alla dessa utbildningar kan ses som delar i det system för det
            livslånga lärandet som nu måste ges en form och en struktur för
            att kunna möta människors berättigade krav på den trygghet som
            rätt utbildning i rätt tid och på rätt plats ger.
          </note>
          <note>
            Vi har kommit en bit på väg när det gäller det livslånga lärandets
            organisatoriska former. Därför är det viktigt att vi nu också
            snabbt lyfter upp frågan om dess finansiering på dagordningen.
          </note>
          <note>
            Alla måste ges möjlighet att växa med arbetslivets krav. Arbetslösa
            måste erbjudas utbildning för att snabbt kunna komma tillbaka
            i arbetet. De som befinner sig på arbetsmarknaden måste kunna
            förnya sina kunskaper och sin kompetens. Tider med insatser i
            arbetslivet måste kunna varvas med tider för inhämtande av ny
            kunskap. För att göra detta möjligt för alla krävs ett stabilt
            finansieringssystem för den tid som omfattas av studier. Detta
            system måste vara så uppbyggt att ingen av ekonomiska skäl skall
            behöva avstå från nödvändig utbildning. Det skulle då utgöra ett
            nödvändigt komplement till vårt nuvarande trygghetssystem som
            omfattar ekonomiskt stöd vid sjukdom och ålderdom. Brist på utbildning
            kommer liksom sjukdom och ålderdom att plocka bort människor från
            arbetsmarknaden.
          </note>
          <note>
            Rätt utbildning kommer att skapa anställningstrygghet för den
            enskilde individen. Rätt utbildad arbetskraft är också kanske
            den mest betydelsefulla konkurrensfaktorn för varje enskilt företag.
          </note>
          <note>
            Kompetens som ger konkurrensförmåga är därför en mycket viktig
            tillväxtfaktor. Därför är det nödvändigt att vi skapar förutsättningar
            för alla att utveckla sin begåvning för att aktivt kunna delta
            i det nya samhälle som i rasande fart formerar sig runt omkring
            oss.
          </note>
          <note type="speaker">
            Anf. 298 ULF MELIN (m):
          </note>
          <note>
            Herr talman! På förmiddagen i dag fick vi höra att det var viktigt
            att hålla nere inflationen. Men var det något anförande som var
            inflationsdrivande så var det
          </note>
          <note>
            Majléne Westerlund Pankes anförande. Hon sade att det var 220
            000 människor inom kunskapslyftet. Såvitt jag kan förstå rör det
            sig om 124 300 människor.
          </note>
          <note>
            Resten är nog i reguljär komvuxverksamhet.
          </note>
          <note>
            Jag har en fråga till Majléne Westerlund Panke, som är en duktig
            ordförande i Kommittén för kvalificerad yrkesutbildning. Min fråga
            gäller er hantering av detta. Vad man har gjort är att man har
            satsat mycket på kvantitet för att dölja arbetslösheten i stället
            för att satsa på utbildning som leder till arbete. Det finns mängder
            av olika utbildare som vi i kommittén får säga nej till på grund
            av platsbrist. Dessa utbildningar är visserligen dyrare än kunskapslyftet,
            men de leder till jobb. Långsiktigt vore det bättre att man satsade
            på kvalificerad yrkesutbildning än på det kvantifierade kunskapslyftet.
            Min fråga är då: Är
          </note>
          <note>
            Majléne Westerlund Panke nöjd med den platstilldelning som regeringen
            har gett till Kommittén för kvalificerad yrkesutbildning?
          </note>
          <note type="speaker">
            Anf. 299 MAJLÉNE WESTERLUND PANKE (s):
          </note>
          <note>
            Herr talman! I dagsläget är jag nöjd med de platser som vi har
            fått till Kvalificerad yrkesutbildning.
          </note>
          <note>
            Jag kan inte, som Ulf Melin vill göra gällande, se på att en
            hel generation kanske går förlorad för arbetsmarknaden på grund
            av att det inte ges möjlighet att skaffa sig en treårig gymnasiekompetens.
          </note>
          <note>
            Det är viktigt att så många som möjligt kan ta sig tillbaka till
            arbetsmarknaden och stanna kvar där. Där måste man som grundideologi
            ha att denna möjlighet skall omfatta alla.
          </note>
          <note>
            Därför är jag nöjd med den tilldelning som vi har fått till Kvalificerad
            yrkesutbildning utöver alla de platser som man i dag fördelar
            i det s.k. kunskapslyftet för att inhämta den treåriga gymnasiekompetensen.
          </note>
          <note type="speaker">
            Anf. 300 ULF MELIN (m):
          </note>
          <note>
            Herr talman! Majléne Westerlund Panke talar i sitt anförande
            om flaskhalsar. Vi måste ha ett utbildningsväsende som ser till
            att människor är välutbildade och framför allt att vi har ett
            utbildningsväsende som motsvarar arbetsmarknadens krav. Klarar
            vi inte av detta kan vi ju fortsätta hur länge som helst att utbilda
            människor. Vi måste ju se till att vi har en skola som utbildar
            människor som får ett arbete. Vem skall betala det här? Jo, det
            är ju alla vi som arbetar för att klara av det här. Då måste man
            faktiskt våga satsa på kvalitet i stället för kvantitet. Långsiktigt
            är det ju farligt med den politik som ni för just nu.
          </note>
          <note>
            Jag tror faktiskt att Majléne Westerlund Panke innerst inne inser
            att regeringens hållning när det gäller just tilldelning av platser
            till den kvalificerade yrkesutbildningen har varit alldeles för
            njugg i förhållande till det behov som finns. Är det inte så?
          </note>
          <note type="speaker">
            Anf. 301 MAJLÉNE WESTERLUND PANKE (s):
          </note>
          <note>
            Herr talman! Jag vill erinra Ulf Melin om att det i dag faktiskt
            pågår ett försöksprojekt när det gäller kvalificerad yrkesutbildning.
            Vi får se var volymen kommer att hamna när försöksprojektet så
            småningom blir permanent verksamhet. Då kan vi väl börja diskutera
            om platsantalet är till fyllest eller inte, men i dagsläget när
            verksamheten är på försöksstadiet tror jag att man skall akta
            sig för att spä på med alltför många platser.
          </note>
          <note>
            Dessutom kan jag inte riktigt se skillnad på kvantitet och kvalitet.
            Om 200 000 människor ytterligare skaffar sig en treårig gymnasiekompetens
            kan det väl inte innebära att den treåriga gymnasiekompetensen
            förlorar i kvalitet. Jag kan inte tänka mig att man resonerar
            likadant, att om vi utexaminerar 2 000 läkare i stället för 1
            000 så blir de 2 000 läkarna sämre kvalitetsmässigt. Jag förstår
            inte riktigt resonemanget, måste jag erkänna.
          </note>
          <note>
            (forts. prot. 54)
          </note>
          <note>
            5 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1997/98:54 Vissa ändringar i lagstiftningen om genomförande av
            EG:s försäkringsdirektiv
          </note>
          <note>
            6 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 20 januari
          </note>
          <note>
            1997/98:126 av Birgitta Hambraeus (c) till näringsministern
          </note>
          <note>
            Vattenfall AB
          </note>
          <note>
            1997/98:127 av Lennart Daléus (c) till statsrådet
          </note>
          <note>
            Ylva Johansson
          </note>
          <note>
            Föräldrastyrelser
          </note>
          <note>
            1997/98:128 av Lennart Daléus (c) till jordbruksministern
          </note>
          <note>
            Jordbruksnäringen
          </note>
          <note>
            1997/98:129 av Olof Johansson (c) till statsministern
          </note>
          <note>
            Högskolornas roll i den regionala utvecklingen
          </note>
          <note>
            1997/98:130 av Andreas Carlgren (c) till utbildningsministern
          </note>
          <note>
            Utbildningens infrastruktur
          </note>
          <note>
            1997/98:131 av Marie Wilén (c) till statsrådet Leif
          </note>
          <note>
            Blomberg
          </note>
          <note>
            Ungdomar i gles- och landsbygd
          </note>
          <note>
            1997/98:132 av Helena Nilsson (c) till näringsministern
          </note>
          <note>
            EU:s regional- och strukturfondspolitik
          </note>
          <note>
            1997/98:133 av Margareta Andersson (c) till näringsministern
          </note>
          <note>
            Turistsatsningen i glesbygd
          </note>
          <note>
            1997/98:134 av Sven Bergström (c) till näringsministern
          </note>
          <note>
            Regionalpolitiken och den lokala utvecklingskraften
          </note>
          <note>
            1997/98:135 av Kerstin Warnerbring (c) till kommunikationsministern
          </note>
          <note>
            IT och regional utveckling
          </note>
          <note>
            den 21 januari
          </note>
          <note>
            1997/98:136 av Kjell Ericsson (c) till näringsministern
          </note>
          <note>
            Regional näringspolitik
          </note>
          <note>
            1997/98:137 av Sivert Carlsson (c) till kommunikationsministern
          </note>
          <note>
            Postens service
          </note>
          <note>
            1997/98:138 av Ingbritt Irhammar (c) till justitieministern
          </note>
          <note>
            Rättsväsendet
          </note>
          <note>
            1997/98:139 av Marianne Andersson (c) till kulturministern
          </note>
          <note>
            Kultur och regional balans
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 27 januari.
          </note>
          <note>
            7 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 20 januari
          </note>
          <note>
            1997/98:329 av Annika Nordgren (mp) till jordbruksministern
          </note>
          <note>
            Djurförsöketiska nämnderna
          </note>
          <note>
            1997/98:330 av Göte Jonsson (m) till näringsministern
          </note>
          <note>
            Utredningen En livsmedelstrategi för Sverige
          </note>
          <note>
            1997/98:331 av Eva Goës (mp) till statsrådet Pierre
          </note>
          <note>
            Schori
          </note>
          <note>
            Återtagandeavtal med Förbundsrepubliken Jugoslavien
          </note>
          <note>
            1997/98:332 av Elver Jonsson (fp) till socialministern
          </note>
          <note>
            Spritsmuggling
          </note>
          <note>
            1997/98:333 av Sten Tolgfors (m) till näringsministern
          </note>
          <note>
            Beslutet om stängning av Barsebäck
          </note>
          <note>
            1997/98:334 av Marietta de Pourbaix-Lundin (m) till statsrådet
            Ylva Johansson
          </note>
          <note>
            De fristående gymnasieskolornas rätt till momskompensation
          </note>
          <note>
            den 21 januari
          </note>
          <note>
            1997/98:335 av Owe Hellberg (v) till näringsministern
          </note>
          <note>
            Bidrag för energiomställningen
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 27 januari.
          </note>
          <note>
            8 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit
          </note>
          <note>
            den 20 januari
          </note>
          <note>
            1997/98:304 av Barbro Andersson (s) till försvarsministern
          </note>
          <note>
            Militära vapenstölder
          </note>
          <note>
            1997/98:313 av Eva Flyborg (fp) till försvarsministern
          </note>
          <note>
            Vapenstölder
          </note>
          <note>
            den 21 januari
          </note>
          <note>
            1997/98:294 av Eva Goës (mp) till utrikesministern
          </note>
          <note>
            Zambia och demokratin
          </note>
          <note>
            1997/98:295 av Eva Goës (mp) till statsrådet Pierre
          </note>
          <note>
            Schori
          </note>
          <note>
            Biståndet till Zambia
          </note>
          <note>
            1997/98:296 av Kenth Skårvik (fp) till kulturministern
          </note>
          <note>
            Nordens akvarellmuseum
          </note>
          <note>
            1997/98:297 av Sten Tolgfors (m) till statsrådet Ylva
          </note>
          <note>
            Johansson
          </note>
          <note>
            Kunskapslyftet och gymnasieskolan
          </note>
          <note>
            1997/98:307 av Kenth Skårvik (fp) till miljöministern
          </note>
          <note>
            Döda havsbottnar
          </note>
          <note>
            1997/98:309 av Carina Hägg (s) till arbetsmarknadsministern
          </note>
          <note>
            Anställningstester
          </note>
          <note>
            1997/98:310 av Britt-Marie Danestig (v) till utbildningsministern
          </note>
          <note>
            Vetenskaplig kompetens om radioekologi
          </note>
          <note>
            1997/98:315 av Elver Jonsson (fp) till statsrådet Leif
          </note>
          <note>
            Pagrotsky
          </note>
          <note>
            Olaglig vapenimport
          </note>
          <note>
            1997/98:316 av Margitta Edgren (fp) till utbildningsministern
          </note>
          <note>
            Studerande på naprapatutbildningen
          </note>
          <note>
            1997/98:317 av Erling Bager (fp) till inrikesministern
          </note>
          <note>
            Den svenska byggforskningen
          </note>
          <note>
            1997/98:318 av Ewa Larsson (mp) till kulturministern
          </note>
          <note>
            Kommunal musik- och kulturskola
          </note>
          <note>
            1997/98:321 av Per Lager (mp) till miljöministern
          </note>
          <note>
            Radon
          </note>
          <note>
            1997/98:322 av Berndt Ekholm (s) till miljöministern
          </note>
          <note>
            Ökat skydd för naturskogen
          </note>
          <note>
            1997/98:324 av Barbro Westerholm (fp) till justitieministern
          </note>
          <note>
            Vandalisering av homosexuellas lokaler
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 27 januari.
          </note>
          <note>
            9 § Kammaren åtskildes kl. 22.12.
          </note>
          <note>
            Förhandlingarna leddes av talmannen från sammanträdets början
            t.o.m. 1 §
          </note>
          <note>
            anf. 34 (delvis), av förste vice talmannen därefter till ajourneringen
            kl. 12.30, av andre vice talmannen därefter t.o.m. 4 § anf. 133
          </note>
          <note>
            (delvis), av tredje vice talmannen därefter t.o.m. anf. 203
          </note>
          <note>
            (delvis), av talmannen därefter t.o.m. anf. 263 (delvis) och
            av förste vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
