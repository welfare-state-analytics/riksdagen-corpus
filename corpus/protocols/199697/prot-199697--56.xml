<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--56</head>
          <docDate when="1997-01-29 00:00:00">1997-01-29 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 23 januari.
          </note>
          <note>
            2 § Svar på interpellation 1996/97:53 om Afghanistan
          </note>
          <note type="speaker">
            Anf. 1 Statsrådet PIERRE SCHORI (s):
          </note>
          <note>
            Herr talman! Eva Zetterberg har frågat utrikesministern hur regeringen
            avser agera inom FN och EU
          </note>
          <note>
            vad avser Afghanistan, om katastrofhjälp och om afghanska flyktingar.
            Interpellationen har överlämnats till mig för besvarande.
          </note>
          <note>
            Tragedin i Afghanistan, ett av världens absolut fattigaste länder,
            fortsätter ännu flera år efter den sovjetiska utmarschen. Utdragna
            interna stridigheter har som bekant medfört ett oerhört lidande
            för stora delar av civilbefolkningen. Talibanrörelsens utbredning
            i landet, dess snabba och överraskande erövring av Jalalabad och
            Kabul har betytt ytterligare umbäranden inte minst för kvinnor
            och flickor vars minskade möjligheter att aktivt delta i det afghanska
            samhället drabbar detta i sin helhet.
          </note>
          <note>
            Händelseutvecklingen har också framkallat stor oro bland Afghanistans
            grannar. Den interna konflikten med sina många parter skapar regional
            instabilitet.
          </note>
          <note>
            Det går inte heller att ta miste på grannländernas vilja att
            påverka skeendet i Afghanistan på ett sätt som främjar de egna
            intressena.
          </note>
          <note>
            Utrikesministern uttryckte strax efter talibanernas erövring
            av Kabul oro över den intolerans och repression man visat prov
            på och pekade på den särbehandling den kvinnliga befolkningen
            utsattes för.
          </note>
          <note>
            Inom ramen för FN sker för närvarande följande:
          </note>
          <note>
            FN:s avdelning för humanitära frågor (DHA) organiserade i denna
            månad ett möte i Ashgabat i Turkmenistan. Syftet med mötet var
            att diskutera strategier för fortsatt bistånd till Afghanistan.
            I mötet deltog representanter för givarländerna, däribland Sverige,
            internationella organisationer, Internationella röda korset och
            afghaner engagerade i återuppbyggnaden av landet. Från svensk
            sida välkomnade vi denna möjlighet att inom givarsamfundet verka
            för största möjliga samsyn kring biståndet. Det är viktigt att
            effektiva insatser kan göras för att lindra den utsatta befolkningens
            lidanden, samtidigt som det tydliggörs för lokala och centrala
            beslutsfattare i Afghanistan vilka principer som måste gälla för
            ett fortsatt humanitärt och återuppbyggnadsinriktat bistånd.
          </note>
          <note>
            Sverige stöder FN:s särskilda mission för Afghanistan med Norbert
            Holl i spetsen i dess intensiva ansträngningar att föra de stridande
            fraktionerna till förhandlingsbordet och nå en fredlig och varaktig
            lösning på konflikten.
          </note>
          <note>
            I höstas tog EU i ett särskilt anförande i FN:s säkerhetsråds
            öppna debatt upp situationen i Afghanistan. Ett särskilt uttalande
            av EU i samma ämne gjordes också. EU har manat parterna i konflikten
            att upphöra med fientligheterna och förhandla. Man har understrukit
            nödvändigheten av att mänskliga rättigheter respekteras, varvid
            särskilt kvinnors och flickors situation i samhället uppmärksammats.
            Oro uttrycktes med anledning av begränsningar i deras tillgång
            till undervisning och arbete. Man har också i andra sammanhang
            framfört stark kritik. FN:s generalförsamling antog också en resolution
            som bl.a. lyfte fram den hårda kritik MR-kommissionens särskilde
            rapportör framfört avseende situationen i Afghanistan.
          </note>
          <note>
            Svenskt humanitärt bistånd till Afghanistan har utgått sedan
            1982. Under budgetåren 1982/83-1995/96
          </note>
          <note>
            har ca 840 miljoner kronor utbetalats för insatser i
          </note>
          <note>
            Afghanistan eller för afghanska flyktingar i Pakistan och Iran.
            Av detta har hälften gått genom Svenska
          </note>
          <note>
            Afghanistankommittén och resten genom olika FN-
          </note>
          <note>
            organ. Svenska Afghanistankommitténs insatser har rört utbildning,
            hälso- och sjukvård samt jordbruksutveckling. En viktig del av
            dessa insatser har varit särskilda åtgärder för kvinnor.
          </note>
          <note>
            Biståndet till Afghanistan har sedan budgetåret
          </note>
          <note>
            1992/93 legat runt 100 miljoner kronor per år. Det svenska biståndet
            lär utgöra mellan 6 och 8 % av det totala biståndsflödet till
            landet.
          </note>
          <note>
            Eva Zetterberg har frågat vad den svenska regeringen avser att
            göra för att undvika att afghaner i
          </note>
          <note>
            Sverige utvisas till Pakistan.
          </note>
          <note>
            Jag vill i detta sammanhang först säga att jag som statsråd,
            vilket Eva Zetterberg säkert känner till, av författningsenliga
            skäl är förhindrad att kommentera de enskilda ärenden som hon
            framför i sin fråga.
          </note>
          <note>
            Enligt gällande lagstiftning avgörs en asylansökan individuellt
            och utifrån det skyddsbehov som kan föreligga i det enskilda fallet.
            Såväl den svenska regeringen som de myndigheter som har att handlägga
            asylärenden är väl medvetna om situationen i Afghanistan och i
            regionen. Detta är naturligtvis en förutsättning för beslut i
            asylfrågor. Det var brist på god information om läget som gjorde
            att Invandrarverket under 1995 avvaktade med beslut vad gällde
            Afghanistan. När behövlig information införskaffats beslutade
            Invandrarverket den 14 februari 1996 att beslutsfattande i afghanska
            ärenden skulle återupptas.
          </note>
          <note>
            Invandrarverket har inte fattat något beslut om att utvisa människor
            till Afghanistan. Däremot har beslut fattats om att återsända
            personer till Pakistan. Enligt
          </note>
          <note>
            FN:s flyktingkommissarie, UNHCR, är Pakistan ett säkert första
            asylland, trots att Pakistan inte anslutit sig till flyktingkonventionen.
            Denna bedömning blev bekräftad i samband med besök som Utlänningsnämnden
            gjorde på platsen i september 1996. Det var också en fråga som
            diskuterades på mötet i Turkmenistan.
          </note>
          <note>
            Mot bakgrund av vad jag nu har sagt finner jag det för dagen
            inte påkallat att vidta några åtgärder.
          </note>
          <note type="speaker">
            Anf. 2 EVA ZETTERBERG (v):
          </note>
          <note>
            Herr talman! Jag vill först tacka statsrådet Pierre
          </note>
          <note>
            Schori för svaret på interpellationen och konstatera att vi är
            överens om verklighetsbeskrivningen. Det är en bra början när
            man skall diskutera åtgärder.
          </note>
          <note>
            Situationen i Afghanistan är synnerligen allvarlig.
          </note>
          <note>
            Vi har alla klart för oss att Afghanistan är ett av världens
            fattigaste länder. Förhoppningarna om att Afghanistan efter den
            ryska ockupationen skulle kunna utvecklas i fredlig riktning och
            att man skulle kunna bygga upp sitt land har helt kommit på skam,
            speciellt efter talibanernas återtagande av Kabul. Man kan se
            att speciellt kvinnorna har råkat illa ut. De utsätts för systematiskt
            förtryck och har fråntagits sina rättigheter. Därför är det av
            sådan enorm betydelse att världssamfundet, inklusive Sverige,
            agerar, både inom de internationella forumen och inom ramen för
            bilaterala kontakter.
          </note>
          <note>
            En sak som jag inte tog upp i interpellationen, men som är oerhört
            allvarlig, är att trots att det internationella samfundet i form
            av FN, EU och andra organisationer agerar på ett positivt sätt
            för att försöka stoppa den diskriminering som pågår i Afghanistan
            är ett flertal stormakter inblandade i en avancerad vapenförsäljning
            av stora mått. Jag vill citera vad Erik
          </note>
          <note>
            Solheim, partiledare i Norge, skrev i Arbeiderbladet nu i januari:
          </note>
          <note>
            "- Vær så snill! Få utlandet til å stanse våpenstrømmen til krigsherrene!
            Afghanistan forblør! Folk tok oss i armen på gata i Kabul og stotret
            på hjelpeløst engelsk fram sine bønner: - Vi støtter ingen av
            partene, vi ber bare om fred. Hvis stormaktene slutter å forsyne
            de ulike partene med våpen, vil krigen tørke inn."
          </note>
          <note>
            Det var ett citat ur den artikel han skrev efter en resa i Afghanistan
            nu i januari. Vi kan se hur USA,
          </note>
          <note>
            Pakistan, Irak, Iran m.fl. länder på ett mycket aktivt sätt understöder
            konflikten. Där vill jag ställa ytterligare en fråga till Pierre
            Schori: Vad gör Sverige för att påverka dessa stormakter att inte
            underblåsa brasan så att den brinner ännu kraftigare än den redan
            gör? Utan nya vapen blir det åtminstone svårare att förtrycka
            den egna befolkningen.
          </note>
          <note>
            När det gäller det bistånd som Sverige har givit, och som Pierre
            Schori redogör för, är jag väldigt nöjd med den andel som har
            gått till Afghanistan. Jag har ett intryck av att detta bistånd
            har gjort väldigt stor nytta. Speciellt Svenska afghankommittén
            har där spelat en viktig roll. Också det sätt på vilket biståndet
            har bedrivits har gjort nytta, då man har inriktat sig på sjukvård,
            hälsovård och framför allt utbildning. Jag tror att det kanske
            är det effektivaste sättet att nå kvinnorna i Afghanistan, för
            att därigenom i någon mån begränsa den diskriminering som pågår
            genom att se till att just kvinnorna och flickorna får tillgång
            till utbildning. Jag tror alltså att det är en helt riktig väg.
          </note>
          <note>
            Däremot vill jag upprepa frågan om flyktingar.
          </note>
          <note>
            Jag har ingen som helst tanke på att Pierre Schori skall kommentera
            enskilda fall, men jag ville nämna dem som exempel. Jag är överraskad
            över den tilltro som Pierre Schori har till Pakistan som ett tillförlitligt
            asylland. Pakistan är ett land där man förtrycker sin egen befolkning,
            där de egna minoriteterna inte kan leva i fred och utan oro för
            repressalier, där hundratals människor varje år mördas av politiska
            skäl etc.
          </note>
          <note>
            Hur kan då flyktingar från Afghanistan riskfritt utvisas till
            Pakistan? Jag är väldigt förundrad över detta.
          </note>
          <note>
            Jag skulle vilja fråga Pierre Schori om den nämnda rapporten
            från Utlänningsnämnden: Vilka var det som gjorde den resan, och
            håller verkligen den bedömningen fortfarande?
          </note>
          <note type="speaker">
            Anf. 3 CARINA HÄGG (s):
          </note>
          <note>
            Herr talman och statsrådet Pierre Schori! Många av oss har under
            årens lopp undrande ställt oss frågan:
          </note>
          <note>
            Vad beror det på att stormakterna så gärna engagerar sig i äventyr
            som resten av världen ogillar - jag tänker på exempel som Vietnam
            och Afghanistan - medan samma stormakter är så ovilliga att engagera
            sig i åtaganden som resten av världen vill att de skall ta del
            i? Det kan vara olika FN-operationer eller projekt i
          </note>
          <note>
            Centralafrika, och det gäller också i högsta grad det land som
            är föremål för den här viktiga interpellationen, Afghanistan.
            Dessa och andra utländska äventyr har varit och förblir politiska
            återvändsgränder och äventyr.
          </note>
          <note>
            Trots att det finns många övertygande argument -
          </note>
          <note>
            hur många som helst - för positivt internationellt samarbete
            och internationell samverkan väljer t.ex.
          </note>
          <note>
            USA att bedriva ett spel, denna gång med afghanernas liv och
            vardag som insats. Och kvinnorna drabbas värst. Vi ser ett kvinnoförtryck
            av apartheidformat. Ja, vilka ord finns som räcker till för att
            beskriva det förtryck som sker av kvinnorna? Jag har ställt en
            skriftlig fråga, som inte är besvarad än, till utrikesminister
            Lena Hjelm-Wallén, så jag kanske skall spara den debatten.
          </note>
          <note>
            Men jag vill tydligt understryka att det som nu sker med grannstaters
            och inte minst USA:s stöd måste synliggöras. Dessa länder har
            hittills haft alldeles för lätt att gömma sina avsikter och ränker
            bakom talibanernas framfart.
          </note>
          <note>
            Sommaren 1994: En pakistansk handelskonvoj är på väg mot Herat
            och Turkmenistan. Den stoppas av banditer utanför Kandahar. Konvojens
            ägare, inflytelserika affärsmän, vädjar till den pakistanska regeringen
            om hjälp. Ett öppet pakistanskt ingripande är omöjligt. Afghanska
            studenter vid Madras organiseras av det fundamentalistiska partiet
            Jama'at ul Ulema
          </note>
          <note>
            Islami i Pakistan och uppmuntras att agera, och snart beger sig
            en styrka av ca 2 000 religiösa studenter -
          </note>
          <note>
            talibaner - från koranskolor till Kandaharprovinsen och fritar
            den stoppade konvojen. Sedan fortsätter deras sponsrade marsch
            fram genom landet.
          </note>
          <note>
            Dessa framryckningar rapporterades länge till oss i notisform,
            för att senare, i september 1995, sända chockvågor över världen
            vid intåget i Kabul.
          </note>
          <note>
            Rapporterna duggar tätt om kvinnoförtryck och religiös fanatism,
            brott mot grundläggande mänskliga rättigheter och medeltida rättskipning.
            En orolig afghan uttryckte det: "De, talibanerna, tänker binda
            fast oss vid svansen på åsnan och släpa landet 700 år bakåt i
            tiden".
          </note>
          <note>
            Få av talibanerna och dess anhängare är bekanta med FN och dess
            deklarationer. Ännu färre förstår vilka regler bidragsgivarna
            har att följa och de humanitära principer som är grunden för bidragsgivarnas
            engagemang. Men sällan har behovet av stöd till
          </note>
          <note>
            Afghanistan varit så stort som just nu, och i vilken mån hjälporganisationerna
            kan fortsätta sitt arbete skiftar. I många småstäder har hjälparbetarna
            lirkat fram attitydförändringar så att t.ex. utbildning av flickor
            kan fortsätta. I Kabul däremot har många tvingats sluta.
          </note>
          <note>
            Milisen, kärnan i talibanrörelsen - i huvudsak pashtuner - har
            uppfostrats i ultrakonservativa koranskolor i västra Pakistan,
            isolerade från omvärlden.
          </note>
          <note>
            De har insupit värderingar som inte är representativa för afghanerna
            i stort. Vilken roll kan dessa, av mullorna uppeldade religiösa
            robotar, få på sikt?
          </note>
          <note>
            Det är viktigt att se tillbaka i tiden för att vi skall förstå
            vad som händer nu. Vi får då inte bara fokusera denna fråga på
            just talibanerna. Vi måste vidga den så att vi ser vad det är
            för krafter som gömmer sig bakom talibanerna och så att vi ser
            USA:s roll. Jag tycker att det skulle vara pinsamt för USA:s nya
            kvinnliga utrikesminister, Madeleine Albright, om hon skulle gå
            till historien som den utrikesminister som har gått hand i hand
            med talibanerna.
          </note>
          <note>
            Anf. 4 BODIL FRANCKE
          </note>
          <note type="speaker">
            OHLSSON (mp):
          </note>
          <note>
            Herr talman! När jag har hört de två föregående talarna här är
            nästan det mest chockerande att det har gått tre månader sedan
            jag i säkerhetsrådet hörde vice utrikesminister Ghafoorzai tala
            och beskriva situationen i Afghanistan. Den har tydligen inte
            ändrats ett enda dugg. Han talade bl.a. om hur regeringen hade
            fått fly. Afghanistan hade varit utan regering i tio dagar när
            han ändå fick lov att tala i säkerhetsrådet.
          </note>
          <note>
            I debatten i säkerhetsrådet deltog 30 länder. De två länder som
            så att säga stod mot varandra i debatten var Ryssland, som stödde
            Afghanistan, och Pakistan, och vi vet ju alla att Pakistan indirekt
            har stöttat talibanerna.
          </note>
          <note>
            Jag har två frågor som jag skulle vilja ställa. När
          </note>
          <note>
            Kabul invaderades hade den vice expresidenten tagit skydd i FN-missionen
            i Kabul. Han släpades ut av styrkorna och avrättades. Nu står
            det särskilt i svaret att Sverige stöder FN:s särskilda mission
            som har fungerat hela tiden. Jag undrar: Fungerar den fortfarande
            i Kabul, och är den ett så pass säkert ställe att man kan utgå
            från att de fredsansträngningar som görs där verkligen fungerar?
          </note>
          <note>
            Min andra fråga gäller biståndet till Afghanistan.
          </note>
          <note>
            Talibanerna har ju tagit en stor del - mer än två tredjedelar
            - av Afghanistan, och jag undrar: Hur kommer biståndet över huvud
            taget fram till de ockuperade delarna? Det kan ju inte vara särskilt
            lätt att få fram det.
          </note>
          <note>
            Jag vill också nämna en sak som gjorde ett fruktansvärt intryck
            på mig när Ghafoorzai talade i säkerhetsrådet. Han talade väldigt
            lidelsefritt, vilket i sig gjorde ett oerhört starkt intryck,
            men han berättade också hur man röjde upp i minfälten i Afghanistan.
          </note>
          <note>
            När man skulle röja minfälten för att armén skulle kunna tåga
            norrut från Kabul samlade man ihop tusen civilpersoner och drev
            dem framför armén. Det var ett effektivt sätt att få en bred och
            lämplig gång genom minfälten.
          </note>
          <note>
            Det är alltså dessa två frågor, som jag inte tycker att jag har
            fått svar på, som jag gärna skulle vilja få svar på.
          </note>
          <note type="speaker">
            Anf. 5 INGER KOCH (m):
          </note>
          <note>
            Herr talman! Eva Zetterberg har i sin interpellation, och biståndsministern
            har i sitt svar, speglat den verklighet som många afghaner lever
            i i dag. De många brotten mot mänskliga rättigheter, diskrimineringen
            och förtrycket av kvinnorna kan vi naturligtvis inte stå likgiltiga
            för. Detta måste vi alltid reagera mot
          </note>
          <note>
            - starkt. Det har Sverige gjort i vissa sammanhang, men vi måste
            upprepa det. Vi får aldrig ge upp.
          </note>
          <note>
            Jag skulle vilja skildra en annan verklighet, för den finns,
            även i Afghanistan. Denna verklighet skapar inga stora rubriker,
            men den finns där trots allt.
          </note>
          <note>
            Detta handlar om ett ställe som heter Ghazni, som ligger i en
            av provinserna i Afghanistan.
          </note>
          <note>
            När talibanerna övertog kontrollen av den här provinsen plus
            sex provinser däromkring, så tidigt som i slutet av 1994 och början
            av 1995, stängdes alla skolor, både pojk- och flickskolor. Så
            småningom återgick dock livet till det normala. Detta är ren landsbygd.
            I dagens läge har alla skolor öppnat igen, även flickskolorna.
          </note>
          <note>
            Dessa skolor drivs för närvarande enbart av utländska organisationer,
            t.ex. enskilda organisationer som Svenska Afghanistankommittén.
            Detta visar att i ett land som saknar en fungerande centralmakt
            spelar de enskilda organisationerna en väldigt stor och viktig
            roll, dels genom sitt stöd till skolor och hälsoprogram, dels
            också som en stabiliserande faktor.
          </note>
          <note>
            Med de pengar som Sverige har givit och med de pengar som även
            EU har bidragit med har alltså
          </note>
          <note>
            Svenska Afghanistankommittén, i ett land som egentligen är i
            rent kaos, drivit mer än 600 skolor på landsbygden. 150 000 elever
            har under 1996 fått sin utbildning på det här sättet, och av dem
            är 15 % flickor.
          </note>
          <note>
            Det är inte ett särskilt högt procenttal, men trots allt är detta
            en stor framgång, i ett land där flickor inte alls har fått tillgång
            till utbildning på samma sätt som pojkar.
          </note>
          <note>
            Jag vill med detta exempel betona vikten av att
          </note>
          <note>
            Sverige fortsätter det här stödet, att Sverige också i internationella
            organisationer trycker på, därför att det går att hjälpa det afghanska
            folket även i dagens läge.
          </note>
          <note>
            Jag hoppas att biståndsministern är beredd att medverka till
            detta även när det gäller svenska biståndsmedel.
          </note>
          <note type="speaker">
            Anf. 6 Statsrådet PIERRE SCHORI (s):
          </note>
          <note>
            Herr talman! Det gläder mig, mitt i eländet, att riksdagen uppmärksammar
            det glömda kriget i Afghanistan. Det verkar som om kriget försvinner
            från mediernas intresse när supermakterna är borta.
          </note>
          <note>
            Det här är ett fruktansvärt krig, och det är ett arv som lämnades
            från tidigare konflikter, som drabbar framför allt kvinnor och
            barn. Man måste fortsätta att engagera sig här, stödja offren
            och verka diplomatiskt.
          </note>
          <note>
            Därför kan jag säga till Inger Koch att de enorma insatser som
            har gjorts från svenska frivilligorganisationer och enskilda människor
            har varit banbrytande och unika. Vad det anbelangar kommer vi
            i regeringen att fortsätta att arbeta med dem och ge fortsatt
            stöd.
          </note>
          <note>
            Så sent som i går diskuterade säkerhetsrådet frågan om Afghanistan.
            Sekretariatet hade en briefing om situationen, och det var en
            följd av den diskussion som Bodil Francke Olsson nämnde. Sverige
            deltog också där och framförde synpunkter i samma anda som jag
            har framfört här.
          </note>
          <note>
            Omvärlden har naturligtvis ett mycket stort ansvar, särskilt
            de som levererade vapen och fortsätter att leverera vapen till
            området, för det fortsatta lidandet, som Eva Zetterberg tog upp.
            Vi kommer ihåg det aktiva stöd som gavs från den ena supermakten
            mot den andra supermakten i Afghanistan, där Afghanistan blev
            ett slagfält mellan USA och Sovjetunionen.
          </note>
          <note>
            Vi fördömde från början Sovjetunionens invasion och bekämpade
            den på alla sätt vi kunde, politiskt och diplomatiskt, samtidigt
            som det gick ett stort humanitärt bistånd till området. USA å
            sin sida stödde frihetskämparna. Problemet är att dessa frihetskämpar
            i mångt och mycket är dagens terrorister. Vi kan t.ex.
          </note>
          <note>
            se att det har gått ett band från Mujahedin i Afghanistan till
            Algeriet i dag.
          </note>
          <note>
            Det är ett nästan oöverskådligt lidande som pågår, och omvärldens
            ansvar finns fortfarande kvar.
          </note>
          <note>
            Sverige stöder naturligtvis ett vapenembargo för
          </note>
          <note>
            Afghanistan, och vi vill inte heller att grannländerna skall
            blanda sig i situationen internt i Afghanistan utan att de i stället
            skall jobba med FN och den speciella missionen. Den är inte fast
            - det vill jag gärna säga till Bodil Francke Ohlsson - utan den
            är rörlig.
          </note>
          <note>
            Den finns i Kabul, och den har dragit erfarenheter av den hemska
            incident som ägde rum när man inte kunde erbjuda skydd. Men den
            fungerar i fortsättningen.
          </note>
          <note>
            EU har också tagit beslut om vapenembargo och uppmanat grannländerna
            att inte blanda sig i situationen. Det är alltså också Sveriges
            linje.
          </note>
          <note>
            När det gäller biståndets fortsättning kan man inte ge ett entydigt
            svar på frågan hur våra projekt hanteras i de områden som talibanerna
            har lagt under sig.
          </note>
          <note>
            Men man kan exempelvis konstatera att antalet flickor i Svenska
            Afghanistankommitténs skolor har sjunkit från 20 till 13 %. Man
            räknar med att det är en konsekvens av talibanernas inflytande.
            Samtidigt kan handikapprojekten fortsätta, och nu ökar vi insatserna
            för minröjning, dock på mekanisk väg, inte på mänsklig väg.
          </note>
          <note>
            Mötet i Turkmenistan gick ut på att lägga fast en treårig strategi
            för det fortsatta biståndet. Det är det vi verkar i. Vi kommer
            alltså att vara en stor aktör framöver också.
          </note>
          <note type="speaker">
            Anf. 7 EVA ZETTERBERG (v):
          </note>
          <note>
            Herr talman! Det är glädjande att vi är överens om biståndets
            betydelse och att regeringen inte har några som helst planer på
            att minska det utan tvärtom, om jag förstår Pierre Schori rätt,
            gärna ökar på det, särskilt när vi ser att de kanaler som finns
            fungerar bra.
          </note>
          <note>
            Jag säger det även om jag också är medveten om att andelen flickor
            har sjunkit från en relativt låg andel. Men som jag ser det finns
            det inga andra vägar.
          </note>
          <note>
            Det är ändå genom utbildningen som vi kan nå flickor - de finns
            åtminstone där. Det är 13 %, och vi måste göra allt som går för
            att öka den andelen.
          </note>
          <note>
            Vad gäller frågan om stormakternas inblandning, som flera av
            oss har varit inne på, är det självfallet bra att Sverige verkar
            för ett vapenembargo både inom
          </note>
          <note>
            EU och inom världssamfundet.
          </note>
          <note>
            Samtidigt fick jag inget svar av Pierre Schori på frågan vad
            Sverige gör bilateralt för att påverka USA, som inte bara har
            velat erkänna talibanernas regim i
          </note>
          <note>
            Afghanistan i dag utan också aktivt förser dem med vapen. Vad
            gör Sverige i förhållande till USA i bilaterala samtal? Vad gör
            Sverige i förhållande till Pakistan när vi träffar makthavare
            därifrån för att försöka få ett stopp på vapenförsäljningen till
            Afghanistan?
          </note>
          <note>
            Jag tror att det är en oerhört central fråga. Det räcker inte
            med att vi antar resolutioner och försöker verka för detta. Vi
            har ju inte uppnått ett vapenembargo.
          </note>
          <note>
            Jag vill också återigen ta upp frågan om flyktingarnas situation.
            Jag fick inget svar av Pierre Schori, och jag förstår att tiden
            kanske inte räckte till i den första omgången. Men jag hävdar
            att det är av väldigt stor betydelse att se vart det är säkert
            att utvisa flyktingar från Afghanistan som finns i Sverige. Jag
            menar att de, med tanke på situationen i deras hemland, självfallet
            borde ha rätt till asyl, om det inte finns någonting i de individuella
            fallen som pekar på något helt annat. Det har jag ingen uppfattning
            om. Det går inte att utvisa någon till Afghanistan.
          </note>
          <note>
            Pakistan kan inte heller betraktas som lämpligt.
          </note>
          <note>
            Jag vill därför gärna veta mera om vilka från Utlänningsnämnden
            som har gjort denna resa. Jag vet att några ledamöter gjorde en
            resa i september 1996.
          </note>
          <note>
            Situationen har inte blivit bättre, utan den har snarare försämrats.
            Är de försäkringar som Pierre Schori kan ha fått verkligen giltiga
            i dag?
          </note>
          <note type="speaker">
            Anf. 8 CARINA HÄGG (s):
          </note>
          <note>
            Herr talman! Pierre Schori sade att de afghanska frihetshjältarna
            hade blivit grunden för internationell terrorism. Det är någonting
            som vi har kunnat följa och se belägg för i aktioner från olika
            delar av världen. Det är någonting som inte heller biståndsgivarna
            kan frita sig från ett ansvar för.
          </note>
          <note>
            Vi vet att när islamisterna flydde till Pakistan
          </note>
          <note>
            1975 skapade de en fungerande partiorganisation i flyktinglägren.
            De utnyttjade snabbt den stora flyktingvågen i samband med invasionen
            till att organisera de inkomna flyktingarna. Dessutom skapade
            partierna kanaler till de internationella biståndsorganen.
          </note>
          <note>
            Härigenom kunde de, på samma sätt som vi har kunnat se i Centralafrika,
            rekrytera nya soldater genom att hålla kontroll över flyktingarna
            i flyktinglägren. De kunde binda flyktingar till sig genom att
            de var tvungna att tillhöra en partiorganisation för att få tillgång
            till utländsk hjälp. På det sättet marginaliserade man också de
            traditionella ledarna. Man byggde på det som afghanerna har gemensamt
            - det enda som de har gemensamt, nämligen religionen islam. Islam
            har av tradition utnyttjats i Afghanistan. När det blir en kupp
            och en ny regim brukar man tala om att man skall värna om kvinnan
            samtidigt som man just då förtrycker kvinnan värre än någonsin,
            men det brukar mattas av. Men här är det styrkt utifrån på ett
            annat sätt, och biståndsorganisationerna internationellt har inte
            uppmärksammat vilken makt de här fundamentalistiska islamisterna
            har kunnat bygga upp genom biståndsorganisationerna. Detta tycker
            jag är en stor fara, om vi inte lär oss av misstagen och ser upp
            med detta.
          </note>
          <note>
            Anf. 9 BODIL FRANCKE
          </note>
          <note type="speaker">
            OHLSSON (mp):
          </note>
          <note>
            Herr talman! Jag skulle vilja ta upp frågan om ett vapenembargo,
            som jag tycker att det verkar som om
          </note>
          <note>
            FN numera förespråkar.
          </note>
          <note>
            I den debatt som jag talade om kom också förslaget om vapenembargo
            upp. Den afghanske vice utrikesministern protesterade mycket häftigt
            mot det och menade att det enbart skulle gynna talibanerna, eftersom
            talibanerna redan hade tagit en så stor del av
          </note>
          <note>
            Afghanistan och gränsen är mycket lång, går genom oerhört besvärlig
            terräng och är mycket svårbevakad.
          </note>
          <note>
            Det är då fritt fram för just den sidan att föra över vapen till
            Afghanistan.
          </note>
          <note>
            Det andra jag vill påpeka gäller det faktum att
          </note>
          <note>
            USA stödde frihetskampen. Väldigt många av de muslimer som bor
            i USA stödde också frihetskampen, men det dröjde inte många veckor
            förrän man från muslimskt håll protesterade oerhört starkt mot
            talibanerna. I ett mycket uppmärksammat utspel sade chefen för
            islams center i södra Kalifornien: Det är numera tydligen inte
            bara västvärldens journalister som vi behöver undervisa om vad
            islam egentligen är, utan det är även islam själv, dvs. talibanerna.
            Med en rad citat visade han sedan att koranen har en helt annan
            inställning till kvinnan och anförde flera exempel på jämställdhet
            mellan man och kvinna.
          </note>
          <note>
            Vad jag är mest intresserad av att höra är om vapenembargot verkligen
            är vad Afghanistan vill.
          </note>
          <note type="speaker">
            Anf. 10 INGER KOCH (m):
          </note>
          <note>
            Herr talman! Tack, biståndsministern, för löftet att
          </note>
          <note>
            Sverige även fortsättningsvis skall bidra till att lindra nöden
            i Afghanistan, i avvaktan på en politisk lösning. Situationen
            i Afghanistan är svår och komplicerad och har så varit i många
            år. Men detta måste ju ändå få sin lösning, och här spelar stormakterna
            en viktig roll. Sverige har nu genom sitt medlemskap i
          </note>
          <note>
            FN:s säkerhetsråd möjlighet att spela en roll.
          </note>
          <note>
            Biståndsministern tog också upp att andelen flickor i skolorna
            har minskat. Det är riktigt - det har den gjort. På vissa ställen
            på landsbygden har man kunnat öka den, men i Kabul är fortfarande
            alla flickskolor stängda. Detta kan vi för närvarande inte göra
            någonting åt. Vi får hoppas att man ändå i slutändan kan göra
            någonting åt det, men i dagens läge är det hopplöst.
          </note>
          <note>
            Minproblemet tog Pierre Schori upp litet i skymundan. Afghanistan
            är faktiskt ett av världens mest minerade länder. Det är fortfarande
            ett stort problem, för befolkningen naturligtvis men också för
            de flyktingar som har tänkt återvända. Det sätter stor press på
            omgivande länder, framför allt Pakistan, där flyktingarna fortfarande
            finns kvar och där internflyktingar från hela Afghanistan nu igen
            står vid gränsen för att försöka komma in i Pakistan.
          </note>
          <note>
            Att Sverige här kan spela en stor och viktig roll tror jag alla
            är överens om. Jag hoppas att Sverige är berett att ta på sig
            den viktiga rollen. Vi måste öka stödet till minröjningen i Afghanistan.
          </note>
          <note type="speaker">
            Anf. 11 Statsrådet PIERRE SCHORI (s):
          </note>
          <note>
            Herr talman! Det är inte lätt att svara på alla frågor när man
            har begränsad tid.
          </note>
          <note>
            Det finns nu en FN-appell för 1997 när det gäller
          </note>
          <note>
            Afghanistan. Där kommer Sverige att delta generöst.
          </note>
          <note>
            Det inkluderar också minröjning. Även i SIDA:s bilaterala program
            ingår minröjning som en väsentlig del. Det är alltså inte alls
            undanskymt.
          </note>
          <note>
            Jag vill gärna peka på ett problem när det gäller biståndet i
            skuggan av talibanernas framfart. Här stoppar man nu stödet till
            flickskolor. Skall vi då fortsätta och ge stöd till enbart pojkskolor?
            Det är den fråga som uppstår. Vi menar att vi inte skall det.
            Det är väldigt svårt för oss att inte upprätthålla våra principer.
            Samtidigt anser många enskilda afghanska organisationer att man
            skall fortsätta, att det är bättre att utbilda pojkar än att inte
            utbilda pojkar. Men det är ett delikat dilemma man har att ta
            ställning till.
          </note>
          <note>
            Grundinställningen från vår sida är att vi då inte skall gå in
            i pojkskolorna heller. Vi driver hellre på när det gäller flickskolorna.
            Men det får vi fortsätta och diskutera.
          </note>
          <note>
            Vapenembargot menar jag att vi skall upprätthålla.
          </note>
          <note>
            Med all respekt för den afghanske vice utrikesministern vill
            jag säga att hans uttalande också var en partsinlaga. Vapenembargot
            är viktigt att upprätthålla -
          </note>
          <note>
            för svensk del och för EU:s del. Vi skall naturligtvis framöver
            i samtalen påtala USA:s fortsatta leveranser när vi kan dokumentera
            dem. Där finns ju en viss parallell med Bosnien när det gäller
            frågan om ett vapenembargo är lämpligt eller inte. För vår del
            intar vi den ståndpunkten. Vi tog också upp frågan om
          </note>
          <note>
            Pakistans roll under samtal med Benazir Bhutto i fjol när hon
            var här.
          </note>
          <note>
            När det så gäller flyktingproblematiken vill jag säga att Utlänningsnämnden
            gjorde sin resa till området som myndighet - det var alltså inte
            ett enskilt besök utan det var en myndighet med myndighetsansvar
            som gjorde besöket och gjorde sin bedömning.
          </note>
          <note>
            Det är inte så att vi litar på Pakistans regering i dessa frågor,
            utan vad vi litar på är FN:s flyktingkommissarie, som har det
            yttersta, moraliska och praktiska ansvaret för flyktingarna. Det
            finns en miljon afghanska flyktingar i Pakistan, och det finns
            ett väl utvecklat nätverk för att ta hand om dem. Vi stöder den
            verksamheten, och vi har förtroende för den bedömning som görs
            där. Till detta kommer Utlänningsnämndens besök - vår egen ambassad
            inte att förglömma. Vår ambassad har i uppdrag, särskilt nu när
            migrationspolitiken är integrerad i Utrikesdepartementet, att
            noggrant följa även den här typen av frågor och kommer att göra
            det. Den har ett särskilt uppdrag att se till flyktingarnas situation,
            och skulle det uppstå någon förändring slår givetvis också den
            larm.
          </note>
          <note>
            När det gäller beslut som skall fattas om asylsökande från Afghanistan
            i Sverige säger vi inte att människor kan återförvisas till Afghanistan,
            och därför sker inte så. Det är ingen som återförvisas till
          </note>
          <note>
            Afghanistan. Det rör sig i så fall i enskilda fall om
          </note>
          <note>
            Pakistan. Det är ju inte så många som är aktuella, och varje
            enskilt fall prövas för sig. Men den här frågan kommer vi att
            fortsätta att studera noga. De riktlinjer som har redovisats här
            gäller, och de följer internationella normer och internationell
            praxis.
          </note>
          <note type="speaker">
            Anf. 12 EVA ZETTERBERG (v):
          </note>
          <note>
            Herr talman! Vi vet att det finns omkring en miljon flyktingar
            från Afghanistan i Pakistan. Självklart skall svenskt bistånd
            utgå via UNHCR och andra organisationer för att ge dem en nödvändig
            fristad där. Men vad jag talar om är huvudsakligen att utvisa
            afghaner i Sverige till Pakistan, vilket jag finner mycket olämpligt.
            Jag är glad om jag uppfattade beskedet från Pierre Schori rätt,
            nämligen att så inte är möjligt eller tänkbart framöver.
          </note>
          <note>
            Jag tror att vi alla är överens om betydelsen av insatser från
            frivilliga organisationer som Svenska Afghanistankommittén m.fl.
            Vi talar mycket om utbildning. Jag delar Pierre Schoris uppfattning
            att det vore väldigt märkligt om man bara skulle stödja utbildning
            av pojkar. Det skulle göra ett mycket konstigt intryck.
          </note>
          <note>
            Men jag tror att det fortfarande finns möjlighet att bedriva
            utbildning även för flickor. Där så är möjligt måste det göras.
          </note>
          <note>
            Minröjningen är självklar. Afghanistan är oerhört drabbat av
            minorna.
          </note>
          <note>
            Men hur mycket bistånd vi än ger så är det politiska lösningar
            som behövs. Det är viktigt, och det har vi också varit inne på.
            Vi kommer aldrig ifrån att det är sådana initiativ som måste till.
            Där spelar vapenembargot i mina ögon en oerhört viktig roll.
          </note>
          <note>
            Jag uppskattar att Pierre Schori välkomnar diskussion i riksdagen
            om situationen och det glömda kriget i Afghanistan. Min motfråga
            är: Vad gör regeringen för att föra ut de här frågorna? Vilka
            seminarier eller konferenser anordnar ni i Sverige, vilken utbildningsinsats
            gör ni för att de här frågorna skall komma ut på annat sätt än
            i form av alarmerande bilder som glimtar förbi på TV-skärmen och
            snabbt är glömda? På den punkten menar jag att regeringen inte
            har varit särskilt aktiv och skulle kunna agera på ett helt annat
            sätt.
          </note>
          <note type="speaker">
            Anf. 13 Statsrådet PIERRE SCHORI (s):
          </note>
          <note>
            Herr talman! Jag är glad över att jag deltar i denna debatt och
            visar att förtrycket av kvinnor i Afghanistan inte bara är en
            kvinnlig sak.
          </note>
          <note>
            Regeringen gör och har som bekant gjort en hel del, oavsett vilken
            regering vi har haft i Sverige, sedan Afghanistankriget bröt ut.
            68 % av allt stöd som går in i Afghanistan kommer från Sverige.
            Det är inte litet. Det är mycket. Dessutom deltog vi, som jag
            sade, så sent som i går i diskussionen i FN. Vi medverkar till
            EU:s klara ställningstagande om vapenembargo. Vi tog också upp
            situationen i samtal med
          </note>
          <note>
            Pakistans ledare när hon var här.
          </note>
          <note>
            Afghanistan måste vara högt uppe på dagordningen när vi diskuterar
            internationella problem. Det har ni medverkat till här i dag.
            Det är det glömda kriget i mycket, men lidandet är så oerhört
            stort. Vi skall fortsätta. Vi är uppmuntrade av diskussionen i
            dag.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 1996/97:70 om flyktingpolitiken
          </note>
          <note type="speaker">
            Anf. 14 Statsrådet PIERRE SCHORI (s):
          </note>
          <note>
            Herr talman! Marianne Andersson har ställt tre frågor till mig.
            Avser regeringen att lägga ett lagförslag om preskriptionstid
            för återkallelse av uppehållstillstånd för den som lämnat oriktiga
            uppgifter om sin identitet? Avser regeringen att fatta generellt
            beslut om återkallelse av utvisningsbeslut som fattats på grund
            av sådana oriktiga uppgifter? Slutligen:
          </note>
          <note>
            Avser regeringen att lägga förslag om att förtydliga lagstiftningen
            om anknytningsärenden så att personer som har rätt till uppehållstillstånd
            inte behöver lämna landet för att göra sin ansökan?
          </note>
          <note>
            Låt mig börja med att påminna om att Sverige har som princip
            att ge nya invandrare permanent uppehållstillstånd, vilket inte
            är det normala i andra länder.
          </note>
          <note>
            På så sätt har vi fått 81 000 från Bosnien. Vårt syfte med detta
            är att invandrarna från första början skall känna trygghet vad
            gäller rätten att stanna i Sverige.
          </note>
          <note>
            Sverige gör mycket stora insatser för skyddsbehövande, både utomlands
            och här hemma. Hundratusentals människor har under senare år antingen
            själva fått skydd i Sverige eller tillstånd att förena sig med
            familjemedlemmar som tidigare fått sådant skydd här. Vi kommer
            att fortsätta våra åtaganden för internationella solidaritet och
            mänskliga rättigheter.
          </note>
          <note>
            Men vi måste också kunna säga nej till dem som varken behöver
            skydd eller har nära anhöriga här.
          </note>
          <note>
            Rätten till skydd förutsätter att det går att klarlägga om de
            sökande uppfyller kraven för uppehållstillstånd. Blir det en spridd
            uppfattning att man kan få tillstånd på felaktiga grunder riskerar
            detta att urholka legitimiteten i rätten till skydd. Det är därför
            ett stort problem när många sökande inte medverkar till att identiteten
            kan fastställas eller lämnar felaktiga uppgifter när de väl är
            i Sverige.
          </note>
          <note>
            Det var mot den bakgrunden som reglerna om återkallelse på grund
            av oriktiga uppgifter om identiteten (2 kap. 9 § utlänningslagen)
            skärptes av riksdagen i slutet av 80-talet. Återkallelse blev
            då obligatorisk om inte särskilda skäl talar emot. Avsikten var
            att detta skulle verka avhållande på dem som var beredda att lämna
            oriktiga uppgifter.
          </note>
          <note>
            Tillstånd skall enligt nu gällande ordning inte återkallas om
            det kan antas att den oriktiga uppgiften inte har inverkat på
            beslutet eller om andra särskilda skäl talar emot det. Tvärtemot
            vad Marianne Andersson tycks anta leder oriktiga uppgifter således
            inte till återkallelse för den som vid ansökan hade behov av skydd
            i Sverige eller av annat skäl då borde fått invandra. Vidare har
            lagstiftaren alltså förutsett att det kan finnas starka humanitära
            skäl som leder till att utlänningen bör få stanna i Sverige.
          </note>
          <note>
            Vistelsetidens längd utgör i sig inte grund i lagen för att underlåta
            att återkalla tillstånd, men med tiden följer givetvis efter hand
            omständigheter som kan bygga upp sådana starka humanitära skäl
            som lagstiftaren talat om. Att barn gått i svensk skola eller
            deltagit i skolförberedande verksamhet under en för deras utveckling
            väsentlig period vägs in i bedömningen. Regeringen tog i oktober
            -96 beslut med denna innebörd, som ändrar praxis för återkallelse
            efter mycket lång tid. Sådan kommer knappast ett ske när barn
            berörs.
          </note>
          <note>
            Det är alltså inte så som Marianne Andersson befarar, dvs. att
            människor utvisas "obönhörligen om de vid ankomsten uppgivit felaktig
            identitet". Låt mig säga att jag inte heller ser det så, att möjligheterna
            till förändring av praxis nu är uttömda med lagens nuvarande utformning.
            Starka humanitära skäl skall beaktas.
          </note>
          <note>
            Det är för mig angeläget att finna vägar att förebygga att uppehållstillstånd
            ges på felaktiga grunder och därigenom också undvika den tragik
            som ett återkallande kan innebära för den som under en längre
            tid varit bosatt i Sverige. Den migrationspolitiska proposition
            som riksdagen nyligen tog ställning till innehöll förslag ägnade
            att minska risken för ogrundade uppehållstillstånd.
          </note>
          <note>
            Innan man tar ställning till förslaget om en preskriptionsregel
            bör man noga studera fördelar och nackdelar. En ren tidsregel
            är ett trubbigt instrument.
          </note>
          <note>
            Ett bättre alternativ kan kanske vara att i lagen tydligare klargöra
            vilka särskilda skäl som kan beaktas.
          </note>
          <note>
            Jag avser därför att inom kort föreslå regeringen att med förtur
            låta utreda frågan inom ramen för den parlamentariska utredning
            om rättsprocessen i utlänningsärenden som skall tillsättas. Detta
            överensstämmer också med socialförsäkringsutskottets nyligen framförda
            uppfattning (bet. 1996/97:SfU5).
          </note>
          <note>
            Den andra frågan avser människor som på oriktiga uppgifter fått
            invandra till Sverige, men som sedan förhållandena klarlagts fått
            slutligt besked om att de inte får stanna här. De har ändå stannat
            kvar i landet och hållit sig undan myndigheterna. Som regeringen
            framhåller i den migrationspolitiska propositionen bör ansträngningarna
            främst inriktas på att förebygga sådana olyckliga situationer.
            En lösning som innebär att personer som inte lämnar landet efter
            ett negativt beslut till slut alltid får stanna skulle i praktiken
            göra invandringen fri och urholka trovärdigheten i politiken.
            Inget land har fri invandring i dagens komplicerade värld. "Amnestibeslut"
            förespråkas inte sällan som en förment engångslösning. Erfarenheterna
            från
          </note>
          <note>
            Sverige och andra länder visar att de kan få en motsatt effekt
            genom att skapa förväntningar om fler amnestibeslut i framtiden.
          </note>
          <note>
            Jag får ta den tredje frågan i min replik.
          </note>
          <note type="speaker">
            Anf. 15 MARIANNE ANDERSSON (c):
          </note>
          <note>
            Herr talman! Jag vill tacka statsrådet för svaret.
          </note>
          <note>
            Jag ställde interpellationen i november månad, men av olika skäl
            har den inte kunnat besvaras förrän nu.
          </note>
          <note>
            Sedan dessa har vi haft den stora debatten om flyktingpolitiken.
            Jag skall inte gå in på allt det här, utan uppehålla mig vid dessa
            frågor. Jag vill först säga att det är bra att vi i Sverige hyllar
            principen om att ge permanenta uppehållstillstånd. Erfarenheter
            från länder där man inte har det är ganska avskräckande.
          </note>
          <note>
            Integreringsprocessen i det svenska samhället bör börja omgående,
            oavsett om flyktingen sedan skulle återvända till sitt hemland.
          </note>
          <note>
            Så kommer jag till frågan om preskriptionstid. Låt mig först
            stryka under att jag självfallet inte tycker att det skall gå
            lätt att lura sig in i Sverige genom falsk identitet. Jag förstår
            också dilemmat om sådana rykten skulle spridas utomlands. Emellertid
            uppfattas situationen nu som mycket rigid. Alla minns vi den stora
            debatten i höstas där Mohammad Shakeris självmord utgjorde kulmen.
          </note>
          <note>
            Jag kan ta ett fall som jag själv kommit i nära kontakt med som
            ett exempel. Det var en man från
          </note>
          <note>
            Sudan som kom hit som asylsökande för mer än sex år sedan. Han
            fick uppehållstillstånd. För drygt tre år sedan kom familjen,
            som under tiden bott i ett annat afrikanskt land. Det var fru
            och fem barn som kom hit. Sedan dess har familjen fått ytterligare
            ett barn.
          </note>
          <note>
            I oktober -96 kom beslutet att man inte trodde att mannens identitet
            var rätt, och därmed skulle hela familjen utvisas till Ghana.
            Under denna tid har barnen gått i skola och acklimatiserats i
            Sverige. Utan att jag här går in på om den bedömningen är rätt
            eller fel vill jag säga att jag tycker att det är oacceptabelt
            att prövningen har tagit så här lång tid för denna familj.
          </note>
          <note>
            Det rör sig om sex barn just nu. Jag känner också till att regeringen
            ungefär samtidigt fattade beslut om att återkallelse efter mycket
            lång tid inte skall ske när barn berörs. Enligt samtal som jag
            har haft med Utlänningsnämnden faller det här ärendet ändå inte
            under detta beslut. Det var intressant att lyssna till svaret
            från statsrådet. Han sade att sådana här beslut egentligen inte
            skall kunna fattas om barn berörs. Jag tar fasta på det och hoppas
            verkligen att det är vad statsrådet menar. Det här beslutet är
            fattat, men det är ännu inte verkställt. Jag undrar därför vad
            man kan göra med det.
          </note>
          <note>
            Jag tog alltså upp det här som ett exempel på hur en mycket långsam
            hantering från myndigheternas sida kan leda till att en barnfamilj
            hamnar i en mycket svår situation. Jag välkomnar naturligtvis
            också att statsrådet i svaret säger att möjligheterna till förändringar
            av praxis inte är uttömda. Jag hoppas att det betyder att man
            verkligen tittar på den här frågan innan den här utredningen är
            klar med sitt arbete. Jag välkomnar den utredningen; det är mycket
            bra att vi tittar över rättsprocessen i utlänningsärenden. Det
            är oerhört viktigt att vi har klara och tydliga regler.
          </note>
          <note>
            Det framhålls ofta i debatten att preskriptionstiden för brukande
            av falsk urkund är två år för svenskar.
          </note>
          <note>
            Men för asylsökande finns det ingen preskriptionstid.
          </note>
          <note>
            Jag medger att frågan om amnesti är mycket komplicerad. Men det
            är ju på grund av de problem som jag nyss tog upp som kravet på
            amnesti har kommit upp. Jag vill inte heller att vi skall sända
            felaktiga signaler till omvärlden. Däremot är nuvarande regler
            oklara, som statsrådet har medgett i svaret.
          </note>
          <note>
            De har ändrats. Tolkningen kan ändras med nuvarande lagstiftning,
            och frågan skall utredas med förtur.
          </note>
          <note>
            Detta sammantaget gör att det finns anledning att fatta beslut
            om amnesti, särskilt med tanke på att alla dessa ärenden finns
            och att en utredning tar tid.
          </note>
          <note>
            Jag får återkomma med andra frågor i nästa replik.
          </note>
          <note type="speaker">
            Anf. 16 STEN ANDERSSON (m):
          </note>
          <note>
            Herr talman! Den här interpellationsdebatten är konsekvensen
            av en helt felaktig asylpolitik. Sveriges asylpolitik är unik
            jämfört med alla andra industriländers. Man kan även jämföra med
            våra närmaste grannar - Danmark, Norge och Finland. Vår asylpolitik
            skiljer sig betydligt från dessa länders. Per capita har vi beviljat
            mångdubbelt fler asyler än alla andra industriländer. Vi har unika
            hemmagjorda svenska regler som inte finns någon annanstans. Det
            är dyrt, men Sverige har tydligen råd i tider då vi skär ned på
            många andra områden.
          </note>
          <note>
            Men, herr talman, det kanske viktigaste är att vår asylpolitik
            innebär att vi har dränerat många u-länder på kompetenta människor
            som kunde ha gjort stora insatser om de hade stannat kvar i sina
            länder.
          </note>
          <note>
            Tyvärr döljs ofta kritiken mot flyktingpolitiken.
          </note>
          <note>
            Försvararna finns i mediernas alla möjliga och omöjliga debattprogram.
            Men folkviljan blir sällan debatterad, även här i Sveriges riksdag.
            Politiker och partier har större respekt för medierna och svenska
            kyrkan än för sina väljare. Herr talman! Det är ett dåligt betyg
            i en demokrati.
          </note>
          <note>
            Jag delar uppfattningen att det är av största vikt att man visar
            korrekta handlingar då man söker asyl. Jag blir förvånad över
            att papper som måste ha visats vid ett flertal tillfällen under
            resan till Sverige försvinner strax innan de skall visas upp här.
            De är puts väck.
          </note>
          <note>
            Jag kan förstå att man i ett fåtal fall måste visa falska
          </note>
          <note>
            ID-handlingar eller passhandlingar för att komma ut ur ett land,
            men det handlar om ett fåtal fall. Majoriteten av dem som har
            kommit till Sverige och som har visat felaktiga ID-handlingar
            har under resan hit visat korrekta handlingar. Om vi i större
            omfattning skulle acceptera felaktiga ID-handlingar blir en redan
            dåligt förankrad asyl- och flyktingpolitik ännu sämre.
          </note>
          <note>
            Herr talman! Det är också ett elände i en demokrati att staten
            betalar advokater som medvetet talar om för asylsökande att de
            skall ljuga vid asylansökan.
          </note>
          <note>
            I ett av de fall som Marianne Andersson tog upp blev en asylsökande
            uppmanad att icke tala om att han hade fått asyl i ett annat europeiskt
            land. Det är ingen lätt sak att gå ut och prata om detta inför
            väljarna, medborgarna. Men man vill tydligen i första hand förankra
            asylpolitiken hos medierna och i andra hand hos det svenska folket.
          </note>
          <note type="speaker">
            Anf. 17 RAGNHILD POHANKA (mp):
          </note>
          <note>
            Herr talman! Jag deltog i den stora flyktingdebatten, och jag
            tänker inte upprepa den.
          </note>
          <note>
            När endast ca 5 800 - eller var det 5 600 - sökte asyl förra
            året är det viktigt att titta inåt och se hur det ser ut med ärenden
            som inte är avgjorda. Det gäller flyktingar som är gömda och återföreningen
            med anhöriga. Det handlar alltså om svenska kvinnor, oftast, som
            är gifta eller sambo med utländska män.
          </note>
          <note>
            Tycke har uppstått under väntetiden. Dessa män har möjlighet
            att söka tillstånd för anknytning och borde naturligtvis få det
            om det är ett seriöst förhållande.
          </note>
          <note>
            Ofta är också barn inblandade.
          </note>
          <note>
            En av mina frågor gäller hur man skall göra med anknytningen.
            Det skedde en lagändring på ett utskotts initiativ för snart två
            år sedan, men det har inte hänt så mycket. Man har gjort en översyn
            av detta, men det har alltså inte blivit någon särskild förbättring
            för dessa, oftast, män som söker tillstånd för anknytning i Sverige.
            De har redan ett etablerat förhållande och har bildat familj.
            Det är en av mina frågor, och den finns också nämnd i interpellationssvaret.
          </note>
          <note>
            Sedan vill jag ta upp preskriptionstiden. Jag yrkade på två år
            för brukande av falsk urkund, såvida man inte döljer en grov brottslighet.
            Det finns alltså gränsfall. Man skall inte få uppehållstillstånd
            här genom att komma med falska uppgifter och dölja en grov brottslighet.
            Som Marianne Andersson nämnde är preskriptionstiden i Sverige
            två år för brukande av falsk urkund, och man bör vara lika inför
            lagen.
          </note>
          <note>
            Det är inte helt ovanligt att det handlar om mycket unga människor,
            16-åringar och ibland ännu yngre.
          </note>
          <note>
            De har inte varit myndiga. Trots det har de inte fått det uppehållstillstånd
            som man tycker krävs. Ibland har det varit tveksamma fall. En
            tonåring kanske har vuxit upp i Libanon medan föräldrarna kommer
            från
          </note>
          <note>
            Syrien. Han tycker då att han kommer från Libanon.
          </note>
          <note>
            Det har inte funnits någon vidare tolerans eller flexibilitet
            när det gäller dessa fall. Jag önskar att det blev en tolerans.
          </note>
          <note>
            Vad gäller gömda människor undrar jag om man lever gömd om man
            inte är verkligt rädd för att återvända till sitt land. Jag har
            fått brev från ett antal människor som är gömda. De säger att
            det är det näst värsta som man kan utsätta sig för. Det värsta
            är att skickas hem till sitt land där straff eller förföljelse
            väntar. Det näst värsta är att vara gömd. Man lever ju inget liv.
            Man lever ett skuggliv.
          </note>
          <note>
            När det gäller falsk urkund straffas barnen för det som föräldrarna
            har gjort. Det står i barnkonventionen att de inte skall göra
            det. Inget svenskt barn straffas när en förälder har brukat falsk
            urkund. Indirekt kan de naturligtvis göra det men inte direkt.
          </note>
          <note>
            Tidsregeln är ett trubbigt instrument. Men man kan naturligtvis
            ta hänsyn till övriga omständigheter.
          </note>
          <note>
            Det behöver inte vara så hårfint att man åker ut en dag men skulle
            få stanna en dag senare.
          </note>
          <note>
            Man har ju tidsgränser vid alla preskriptioner. Det är alltså
            ingenting nytt som man för in här. Jag skulle anse att det var
            en bra lösning.
          </note>
          <note>
            Sedan vill jag tacka för det sista svaret, som Pierre
          </note>
          <note>
            Schori ännu inte har läst upp. Det tycker jag låter lovande.
          </note>
          <note type="speaker">
            Anf. 18 Statsrådet PIERRE SCHORI (s):
          </note>
          <note>
            Herr talman! Jag upprepar gärna vad jag sade när det gäller barn.
            Att barn gått i skola eller deltagit i skolförberedande verksamhet
            under en för deras utveckling väsentlig period vägs in i bedömningen.
          </note>
          <note>
            Regeringen fattade i oktober 1996 beslut med denna innebörd som
            ändrar praxis så att återkallelse efter mycket lång tid knappast
            kommer att ske när barn berörs. Jag säger detta för tydlighetens
            skull, för att det skall höras överallt.
          </note>
          <note>
            När det gäller gömda personer är det naturligtvis något grundläggande
            som är fel. Man skall kunna lita på lagen i Sverige. Det är inte
            minst riksdagsledamöternas och regeringens uppgift att se till
            detta. Man skall inte behöva gömma sig undan lagen i Sverige.
          </note>
          <note>
            Marianne Anderssons tredje fråga gällde förtydligande av lagstiftningen
            om anknytningsärenden. Utlänningsnämnden har på mitt uppdrag utrett
            vilka effekter lagändringen den 1 juli 1995 har fått. Nämnden
            lämnade sin rapport till regeringen den 31 oktober 1996. Man drar
            slutsatsen att syftet med lagändringen i huvudsak nåtts men framhåller
            att den i vissa fall fått effekter som inte ligger i linje med
            syftet.
          </note>
          <note>
            Man lämnar förslag på förtydliganden som justeringar av lagtexten.
            Jag avser därför att föreslå regeringen att uppdra åt utredningen
            om rättsprocess i utlänningsärenden att med förtur utreda också
            denna fråga.
          </note>
          <note>
            Här har jag litet goda nyheter. I morgon kommer jag att föreslå
            regeringen att tillsätta den här parlamentariska kommittén för
            att överväga en ny instansoch processordning vid tillämpning av
            utlänningsoch medborgarlagstiftningen samt göra en viss översyn
            av utlänningslagen. Den kommittén skall alltså med förtur utreda
            om det finns behov av att ändra reglerna om återkallelse av uppehållstillstånd.
          </note>
          <note>
            Kommittén skall också med förtur utreda den fråga
          </note>
          <note>
            Marianne Andersson tar upp om reglerna för i vilka fall uppehållstillstånd
            kan beviljas en utlänning som rest in i landet.
          </note>
          <note>
            Redan om några månader - det innebär förtur -
          </note>
          <note>
            kommer utredningens redovisning att finnas tillgänglig. Då kommer
            vi att ha ett bättre underlag för att kunna ta ställning till
            de synnerligen besvärliga avvägningar som måste göras.
          </note>
          <note>
            Till slut skulle jag vilja säga att det egentligen är märkligt
            hur två människor med samma eller liknande bakgrund kan komma
            till så olika slutsatser i sådana här viktiga, livsavgörande frågor.
            Jag tänker på den näst senaste talaren här och mig själv, som
            båda är från Skåne. Jag har ett barndomsminne från när jag var
            liten av hur min mamma och pappa bäddade ned flyktingar som kom
            från koncentrationsläger med de vita bussarna. De var benrangel.
            Efter några månader fick de kött på benen. De blev människor.
            Deras tacksamhet och den värme man kände av att kunna bistå människor
            i nöd har präglat hela mitt liv.
          </note>
          <note>
            Att då höra ett stenhjärta uttala sig - känslokallt -
          </note>
          <note>
            inger mig viss rädsla. Det är klart att vi skall ha tydliga regler
            när det gäller de här frågorna, och det har vi också. Men vi skall
            också ha stor medkänsla och inlevelseförmåga med människor som
            söker skydd.
          </note>
          <note type="speaker">
            Anf. 19 MARIANNE ANDERSSON (c):
          </note>
          <note>
            Fru talman! Jag skall ta den sista frågan först, den om anknytningsärenden
            och ansökan utifrån. Jag välkomnar beskedet att den kommande utredningen
            också skall se över den här frågan. Jag har litet grand tagit
            del av Utlänningsnämndens utredning och kan konstatera att det
            finns oklarheter och att lagstiftningen måste förtydligas. En
            del har fått lättnader, en del har fått det svårare osv. Den här
            osäkerheten är naturligtvis inte någon särskilt bra situation.
          </note>
          <note>
            För den enskilde måste det framstå som obegripligt - och det
            gör det verkligen för mig också - när det i ett beslut som jag
            har läst först sägs att undantag kan beviljas om det är klart
            att uppehållstillstånd skulle beviljas om man hade sökt utifrån.
            Därefter konstateras att i detta ärende skulle sådant beviljas.
          </note>
          <note>
            Därefter blir slutsatsen att en utvisning för ny ansökan inte
            medför tillräckligt stora olägenheter för den nyblivna pappa det
            rör sig om, och därför skall utvisningen verkställas. Alla dessa
            saker står alltså i samma papper - jag har själv läst det. För
            mig är detta fullständigt obegripligt, och naturligtvis var det
            också det för den som fick detta besked. Det finns liksom inte
            någon logik i det hela, men så här läste jag det i alla fall.
          </note>
          <note>
            Det är väldigt viktigt att vi ser till att det här fungerar på
            ett bra sätt. När man ser att den här människan verkligen skulle
            ha fått uppehållstillstånd måste man ju kunna hantera detta i
            Sverige, speciellt när det rör sig om någon som saknar pass och
            ett land där det är mycket svårt att skaffa sig ett sådant. I
            det här fallet gällde det Ryssland, där det tar lång tid innan
            man kan få ett nytt pass. Det blir väldigt konstigt, tycker jag.
          </note>
          <note>
            Alla de frågor vi diskuterar här i dag är svåra, precis som statsrådet
            säger. Det inser vi allihop. Men då tycker jag att det vore väldigt
            bra om regeringen själv kunde kalla till sig ärenden när det uppstår
            en stor debatt i samhället. Det kunde man för några år sedan,
            men detta togs sedan bort. Den förre flyktingministern, som nu
            också sitter här, stod här i kammaren för ett par år sedan och
            sade att det här förhållandet skall regeringen ändra på. Men det
            har inte blivit någon förändring. Jag tror att det vore väldigt
            bra om regeringen kunde föra flyktingpolitiken och ta initiativ
            när det uppstår sådana här mycket svåra frågor som diskuteras
            mycket.
          </note>
          <note>
            Sedan vill jag återkomma till statsrådet angående det här med
            barnkonventionen och barnens situation med hänvisning till det
            fall jag beskrev. Jag vet att vi inte kan diskutera enskilda fall
            här, men ändå. Här har vi barn som har gått i skola i tre år.
            Utlänningsnämnden säger att de inte har varit här tillräckligt
            länge.
          </note>
          <note>
            Det här med "mycket lång tid", hur räknar man det?
          </note>
          <note>
            Vad är egentligen "mycket lång tid"? Skall tiden vara längre
            om det är fem barn eller om det är ett barn?
          </note>
          <note>
            Det är faktiskt sex barn som berörs av det här beslutet. Fem
            av dem har bott i Sverige i över tre år, och ett är fött här sedan
            familjen kommit hit. Den frågan skulle jag också vilja ha svar
            på.
          </note>
          <note type="speaker">
            Anf. 20 STEN ANDERSSON (m):
          </note>
          <note>
            Fru talman! Statsrådets angrepp struntar jag såklart totalt i.
            Jag föredrar att lyssna på medborgarna och på politiker i samtliga
            andra länder i Europa, som har en åsikt och uppfattning som skiljer
            sig från den som svenska politiker dessvärre har. Ända sedan 1985
          </note>
          <note>
            har alla undersökningar bland medborgarna klart visat att en
            majoritet har varit kritisk mot den förda asylpolitiken. Men det
            struntar vi i här i riksdagen. Jag föredrar faktiskt att stå på
            mina uppdragsgivares sida
          </note>
          <note>
            - och de finns i alla politiska partier - framför att köra korridorsnack
            i hissarna. Jag tycker att det är fegt och ynkligt av politiker,
            som ändå skall representera folkviljan.
          </note>
          <note>
            Jag vill betona att kritiken mot flyktingpolitiken aldrig skall
            riktas mot enskilda asylsökande. All kritik skall riktas mot Sveriges
            riksdag. Vi politiker, till skillnad från politiker i alla andra
            industriländer, har varit alltför fega. Vi har företrätt en åsikt
            som inte har varit förankrad hos den stora folkmajoriteten.
          </note>
          <note>
            Till sist, fru talman, förstår jag att Ragnhild Pohanka ömmar
            för dem som gömmer sig. Men jag kan också tänka mig situationen
            att en utlänning blir lockad av felaktiga signaler från Sverige,
            säljer allting och kommer hit - och klarar inte asylkontrollen.
            Det är klart att han eller hon blir oerhört besviken av ett negativt
            besked. Det kan man bli oavsett om man är politisk flykting eller
            s.k. ekonomisk flykting.
          </note>
          <note type="speaker">
            Anf. 21 RAGNHILD POHANKA (mp):
          </note>
          <note>
            Fru talman! Också jag tycker naturligtvis att vi skall följa
            folkviljan, men jag är inte så säker på hur den ser ut. Dessutom
            skall bl.a. de förtroendevalda gå före. Vi har ett stort ansvar
            för att vara humana och rättrådiga.
          </note>
          <note>
            Jag vill göra ett litet tillägg till det som Pierre
          </note>
          <note>
            Schori sade. Barn berörs ju även när de själva har ljugit. En
            synpunkt på detta är att en del av dem som har blivit avvisade
            eller föreslagits bli avvisade var barn när de gjorde sig skyldiga
            till en lögn.
          </note>
          <note>
            Inte heller jag litar alltid på lagen. Lagar är till för människorna,
            inte tvärtom. Är lagen felaktig skall den ändras. Anledningen
            till att de som gömmer sig inte litar på lagen är många gånger
            att de inte har blivit trodda. Inte heller har deras företrädare
            blivit trodda -
          </note>
          <note>
            läkare och advokater som satt sin yrkesheder på spel.
          </note>
          <note>
            Vad gäller den nya utredningen vill jag säga att det i och för
            sig, precis som i Barnkommittén, är bråttom. Det var så bråttom
            att vi i utredningen, som jag just nu skulle sitta i, inte riktigt
            hann med detta.
          </note>
          <note>
            Om det blir för bråttom, kan det kanske hända att man inte kommer
            fram till så bra beslut. Jag säger inte att vi inte gjorde det,
            men det är viktigt att man får den tid som krävs för att gå igenom
            alla synpunkter och göra en ordentlig utredning.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1996/97:85 om socialbidrag för invandrare
          </note>
          <note type="speaker">
            Anf. 22 Statsrådet LEIF BLOMBERG (s):
          </note>
          <note>
            Fru talman! Ragnhild Pohanka har frågat mig om jag avser att
            ta några initiativ till att se över frågan om socialbidragsberoendet
            hos invandrare och de problem detta medför för kommunerna. Vad
            Ragnhild
          </note>
          <note>
            Pohanka särskilt efterlyser är initiativ för att staten skall
            ta ett större ansvar när det gäller invandrares socialbidrag samt
            att någon form av fortlöpande pension till äldre invandrare införs,
            så att de inte under resten av sitt liv skall behöva leva på socialbidrag.
          </note>
          <note>
            Låt mig börja med att säga att jag delar Ragnhild
          </note>
          <note>
            Pohankas uppfattning att det stora socialbidragsberoendet hos
            många invandrare är ett allvarligt problem.
          </note>
          <note>
            Den bakomliggande huvudorsaken är arbetsmarknadssituationen.
            Invandrare och bland dem särskilt de flyktingar som kommit under
            senare år har drabbats långt mer än andra av arbetslöshet. Viktigast
            för att minska invandrares socialbidragsberoende är därför bekämpandet
            av arbetslösheten. Det är också detta som kommer att ha högsta
            prioritet i regeringens arbete under de närmaste åren.
          </note>
          <note>
            Svårigheterna för flyktingar och invandrare att komma in på arbetsmarknaden
            har inneburit att kommuner som tagit emot många flyktingar har
            drabbats särskilt hårt av ökade socialbidragskostnader. Under
            de första åren skall kommunernas socialbidragskostnader täckas
            av den statliga schablonersättning som lämnas för flyktingmottagandet.
            I takt med att arbetsmarknadssituationen har försämrats har dock
            kostnadstäckningen blivit lägre än avsett för vissa kommuner,
            och många flyktingar är fortfarande helt eller delvis beroende
            av socialbidrag efter den tid som den statliga ersättningen är
            avsedd att täcka. Detta slår hårdast ekonomiskt på kommuner som
            haft en stor s.k. sekundärinflyttning från andra kommuner.
          </note>
          <note>
            Mot den här bakgrunden har regeringen beslutat avsätta 400 miljoner
            kronor för kommuner som har en särskilt stor andel flyktingar
            och hög arbetslöshet.
          </note>
          <note>
            Regeringen har bedömt att det härigenom är möjligt att göra en
            verkningsfull insats för de mest behövande kommunerna. 200 miljoner
            kronor har genom beslut den 24 oktober 1996 fördelats till 17
            kommuner enligt vissa kriterier. De ytterligare 200 miljoner kronorna
            kommer att fördelas senare i år.
          </note>
          <note>
            Vid överläggningar med Kommunförbundet inför de åtgärder som
            regeringen vidtog bestämdes det att en särskild arbetsgrupp skulle
            tillsättas för att analysera kommunernas kostnader för flyktingar.
            En tanke är att resultatet av analysgruppens arbete skall kunna
            användas som underlag vid fördelningen av de ytterligare 200 miljoner
            kronorna. En viktig del i detta analysarbete är att följa utgifterna
            för socialbidrag i de kommuner som har en stor andel flyktingar.
          </note>
          <note>
            Statens ansvar för flyktingars och invandrares socialbidrag i
            ett mer långsiktigt perspektiv har behandlats i Invandrarpolitiska
            kommitténs betänkande, som avlämnades våren 1996 och remissbehandlades
            under sommaren och hösten. Kommittén föreslog bl.a. att nyanlända
            flyktingar och vissa andra invandrare som deltar aktivt i introduktionsverksamhet
            skall få en statlig introduktionsersättning i stället för socialbidrag.
            Därmed skulle staten ta ett ökat ansvar för nyanlända invandrares
            försörjning. Kommunernas mer långsiktiga kostnader för invandrares
            försörjning borde enligt kommittén behandlas vid de återkommande
            överläggningarna mellan staten och kommunkollektivet om hur kostnader
            fördelas mellan den statliga och den kommunala sektorn.
          </note>
          <note>
            Invandrarpolitiska kommitténs förslag bereds nu inom Regeringskansliet
            med inriktning på en proposition i september detta år.
          </note>
          <note>
            Jag delar Ragnhild Pohankas uppfattning att det är ett problem
            att många äldre invandre som har fått uppehållstillstånd vid relativt
            hög ålder är beroende av socialbidrag för sin försörjning under
            resten av livet. Problemet har också tidigare uppmärksammats på
            olika håll, bl.a. i riksdagen. Att införa någon form av grundskydd
            för denna grupp är dock komplicerat och kräver närmare överväganden.
            Frågan hanteras mot denna bakgrund för närvarande inom Socialdepartementet
            i anslutning till arbetet med en proposition om socialtjänsten.
            Vad som blir resultatet av detta är det ännu för tidigt att uttala
            sig om.
          </note>
          <note type="speaker">
            Anf. 23 RAGNHILD POHANKA (mp):
          </note>
          <note>
            Fru talman! Jag vill tacka för svaret. Jag fick många besked
            som jag är väldigt glad över. Det gäller här ett stort problem.
            Det besvärligaste är kanske att regeringens besparingar i detta
            fall drabbar kommunerna, vilka måhända får ta en orättvist stor
            del av besparingarna. Därigenom löses inte några problem i den
            ekonomiska saneringen, vilket är viktigt att notera.
          </note>
          <note>
            Jag kan inte avgöra om pensionärerna bör få mera pengar än vad
            de får genom socialtjänsten. Däremot bör de här äldre invandrarna
            överföras till ett statligt ansvar. Om pensionsreformen går igenom
            blir det ännu svårare för invandrare att få pension, eftersom
            det för en sådan krävs 40 inarbetade år. Det är många saker som
            spelar in.
          </note>
          <note>
            Detta är kanske bara början till en debatt i riksdagen om dessa
            frågor, som är viktiga att ta upp. Jag anser att staten bör ta
            ett större ansvar för kommuninvånarna. Detta gäller också för
            andra socialbidragstagare än invandrare. Kommunerna drabbas mycket
            olika. Jag talade i går med företrädare för Landskrona, där 50
            % av socialbidragen går till invandrare. Jag vet inte om den kommunen
            har fått särskilda pengar, men den tillhör dem som har en oerhört
            stor sekundärinvandring. Man har trivts väldigt bra där, och budskapet
            därom har spritt sig, så att många har flyttat dit.
          </note>
          <note>
            Det här är ett stort problem, och frågan är inte om utan när
            en grov invandrarfientlighet briserar. Det är en väldigt viktig
            uppgift att ta itu med detta. Rasismen är ett av de största inre
            hoten i Sverige. Invandrarfientligheten har sina orsaker, och
            man kan ibland förstå dem. Rasism kan man aldrig förstå, men man
            kan förstå att människor på marginalen tycker att det här är svårt.
          </note>
          <note>
            Vad man kanske inte inser är att detta bara är den första grupp
            som utdefinieras. Flera grupper kan komma att bli föremål för
            utdefiniering: utslagna, arbetslösa, handikappade osv. Det är
            därför väldigt viktigt att vi gör något åt det här.
          </note>
          <note>
            Jag vet inte om den här gruppens förhållanden är mer komplicerade
            än andras. Det gäller ju här inte arbetssökande, och det får därför
            bli fråga om en mer långsiktig lösning. Jag är oerhört intresserad
            av detta spörsmål. Också de som inte är i pensionsåldern behöver
            hjälpas på något sätt.
          </note>
          <note>
            Jag vill ställa frågan om det finns ytterligare planer än de
            som här har angivits. Jag ser det som en bra och intressant början.
            Jag hoppas att man arbetar vidare med dessa frågor och att planerna
            genomförs.
          </note>
          <note type="speaker">
            Anf. 24 Statsrådet LEIF BLOMBERG (s):
          </note>
          <note>
            Fru talman! Jag tror att Ragnhild Pohanka och jag är besjälade
            av samma iver att lösa problem för människorna i vårt samhälle.
            Det är det som det här handlar om.
          </note>
          <note>
            Det är inte människan som är problemet, utan vi har problem i
            samhället med att inte kunna försörja människor, och att inte
            människan själv får försörja sig på det sätt den önskar. Det är
            vårt stora och allt överskuggande problem. Hade vi en sysselsättningssituation
            som såg helt annorlunda ut än den vi har i dag vore det säkert
            litet lättare, även om det inte vore enkelt, att lösa också den
            typen av frågor. De är i allt väsentligt i första hand ett resultat
            av en ökad arbetslöshet.
          </note>
          <note>
            Vad som är på gång inom detta område är det jag beskrivit om
            när det gäller pengarna, och även när det gäller det långsiktiga
            håller vi på att jobba med de frågorna. Vi får se var vi landar.
            I övrigt är det ganska mycket på gång med anledning av Invandrarpolitiska
            kommitténs förslag. En del har vi redan kommit fram med, som att
            tillsätta en utredning i syfte att se över lagen om etnisk diskriminering
            i arbetslivet. Det är en viktig fråga.
          </note>
          <note>
            Vi vet att det i dag tecknas ungefär 700 000 anställningskontrakt
            per år i Sverige, trots den höga arbetslösheten. Det innebär att
            människor får längre eller kortare anställningar, en del tillfälliga
            och andra mer långvariga. Där kan man fundera över: På vilket
            sätt skall vi göra situationen mer rättvis? Hur skall vi skapa
            förutsättningar för att man som individ - även om man råkar vara
            invandrad till Sverige - blir sedd och bedömd för den man är och
            inte varifrån man kommer? Det är sådana saker som gör att det
            är väldigt viktigt att vi för det första gör denna översyn.
          </note>
          <note>
            För det andra skall vi se över medborgarskapsfrågorna. Den lagstiftningen
            har vi inte korrigerat i någon större utsträckning under de senaste
            20-25 åren.
          </note>
          <note>
            Det är dags att fråga sig: Kan vi göra någonting mer för att
            höja statusen på medborgarskapet? Kan vi underlätta för människor
            som vill bli svenska medborgare att kunna bli det? Det gäller
            exempelvis barn som är födda i Sverige av utländska medborgare.
            Kan deras situation förändras på något sätt vad gäller medborgarskapsfrågan?
            Det är sådana saker som jag tycker är viktigt att peka på.
          </note>
          <note>
            För det tredje försöker vi rusta oss med verktyg.
          </note>
          <note>
            Vi måste ha någon struktur, någon organisation eller myndighet
            som kan hantera introduktionsfrågorna den första tiden i Sverige,
            helt i enlighet med Invandrarpolitiska kommitténs förslag. Det
            är också sådant arbete som pågår. Det gäller också det sista som
          </note>
          <note>
            Ragnhild Pohanka tog upp, nämligen: På vilket sätt kan vi bättre
            bekämpa rasismen och invandrarfientligheten och öka förståelsen?
            Till den änden skulle denna myndighet kunna jobba också med de
            frågorna och bli en motor i det perspektivet.
          </note>
          <note>
            Under detta år har vi EU 97, den gemensamma satsningen och kampen
            mot rasism som har startats inom EU. Sverige har dragit i gång
            arbetet med Mona
          </note>
          <note>
            Sahlin som ordförande och Joe Frans som vice ordförande. Vi hoppas
            att det ur denna aktivitet kommer en del långsiktigt verkande
            positiva aktiviteter i vårt land som gör att vi kan bidra och
            lägga en pusselbit till att göra Sverige litet mjukare, trots
            att vi har en ganska knepig situation på vår arbetsmarknad.
          </note>
          <note type="speaker">
            Anf. 25 RAGNHILD POHANKA (mp):
          </note>
          <note>
            Fru talman! Det kommer en tanke för mig när ministern talar om
            medborgarskap. Kan dubbla medborgarskap vara någonting att titta
            på? Många vill inte avsäga sig sitt medborgarskap eftersom de
            då kanske inte kan åka tillbaka till sina hemländer, eller kanske
            inte blir insläppta. Dubbla medborgarskap finns i en del andra
            länder. Vore det någonting?
          </note>
          <note>
            När vi talar om arbete skall vi naturligtvis utnyttja den kompetens
            som invandrarna har. Vi har oerhört många högutbildade, välutbildade
            och yrkeskunniga människor. Utnyttja är ett fult ord. Men de vill
            ingenting hellre än att bli utnyttjade och få försörja sig själva.
            Det är oerhört viktigt.
          </note>
          <note>
            Vi vet av undersökningar bland svenskar att det är svårt att
            slussas in i arbete igen efter en långt tid av arbetslöshet. Invandrarna
            är inte någon särskild sorts människor, utan det är likadant för
            dem. Därför är det litet bråttom och viktigt att göra någonting.
            Jag ser med viss förtröstan fram emot nya initiativ.
          </note>
          <note>
            Överläggningen var härmed avslutad.
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1996/97:72 till finansutskottet
          </note>
          <note>
            1996/97:73 till socialförsäkringsutskottet
          </note>
          <note>
            6 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1996/97:89 Ändring i lagen om civilt försvar m.m.
          </note>
          <note>
            7 § Kammaren åtskildes kl. 10.27.
          </note>
          <note>
            Förhandlingarna leddes av tredje vice talmannen från sammanträdets
            början t.o.m. 3 § anf. 18 (delvis) och av andre vice talmannen
            därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
