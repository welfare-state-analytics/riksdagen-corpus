<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--49</head>
          <docDate when="1996-12-19">1996-12-19</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------------------
          </note>
          <note>
            1 § Val av en av riksdagens ombudsman
          </note>
          <note type="speaker">
            Anf. 1 BIRGIT FRIGGEBO (fp):
          </note>
          <note>
            Fru talman! Justitieombudsmannen Stina Wahlströms mandatperiod
            utgår den 31 december 1996.
          </note>
          <note>
            Stina Wahlström har meddelat att hon på grund av sjukdom inte
            vill komma i fråga för omval. Med anledning därav har konstitutionsutskottet
            berett frågan om val av en ny justitieombudsman.
          </note>
          <note>
            Konstitutionsutskottet föreslår enhälligt att riksdagen för tiden
            fr.o.m. den 1 mars 1997 till dess nytt val har genomförts under
            fjärde året därefter till justitieombudsman väljer advokaten Suzanne
            Knöös.
          </note>
          <note>
            Kammaren biföll konstitutionsutskottets förslag och utsåg därmed
            - för tiden fr.o.m. den 1 mars 1997
          </note>
          <note>
            till dess nytt val genomförts under fjärde året därefter
          </note>
          <note>
            - till
          </note>
          <note>
            justitieombudsman
          </note>
          <note>
            Suzanne Knöös
          </note>
          <note>
            2 § Justering av protokoll
          </note>
          <note>
            Justerades protokollet för den 13 december.
          </note>
          <note>
            3 § Meddelande om arbetsplenum fredagen den
          </note>
          <note>
            20 december
          </note>
          <note>
            Andre vice talmannen meddelade att meddelande om arbetsplenum
            fredagen den 20 december delats ut till kammarens ledamöter.
          </note>
          <note>
            4 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Finansutskottets betänkanden 1996/97:FiU2-FiU5
          </note>
          <note>
            och FiU19
          </note>
          <note>
            Skatteutskottets betänkanden 1996/97:SkU13 och
          </note>
          <note>
            SkU14
          </note>
          <note>
            5 § Kulturpolitik, m.m.
          </note>
          <note>
            Föredrogs
          </note>
          <note>
            Kulturutskottets betänkande 1996/97:KrU1
          </note>
          <note>
            Kulturpolitik, m.m. (utgiftsområde 17) (prop.
          </note>
          <note>
            1996/97:3, 1996/97:1 delvis)
          </note>
          <note>
            Allmänt
          </note>
          <note type="speaker">
            Anf. 2 ELISABETH FLEETWOOD (m):
          </note>
          <note>
            Fru talman! Det är med tillfredsställelse jag konstaterar att
            kulturministern befinner sig i kammaren i dag. Annorlunda har
            ju tidigare försports, varför jag hoppas att kulturministern kommer
            att övervara dagens debatt och svara på de frågor som vi från
            flera håll har att ställa till henne.
          </note>
          <note>
            Låt mig först konstatera att ett enigt utskott finner det olyckligt
            att budget- och kulturpropositioner har lagts fram samtidigt.
            Det har avgjort försvårat utskottsarbetet, som måst ske under
            ytterst begränsad tid. En av huvudtankarna bakom budgetreformen
            var dock att höstens arbete skulle koncentreras på budgetpropositionen,
            medan riktlinjer och lagstiftningspropositioner skulle behandlas
            under resten av året. Ansvaret för att otillräckligt med tid ställts
            till förfogande åvilar regeringen.
          </note>
          <note>
            Moderata samlingspartiets kulturpolitik syftar till kulturell
            mångfald och möjlighet för den enskilda människan att välja i
            ett kulturutbud av hög kvalitet.
          </note>
          <note>
            75 % av de medel som satsas på kultur kommer från de enskilda
            människorna. Stat, kommun och landsting står tillsammans för 75
            %. Kulturpolitikens uppgift är enligt vår syn att främja kvaliteten
            i utbudet, inte styra till vissa områden för att binda människor
            till sig.
          </note>
          <note>
            Kulturen har ett värde i sig, ett värde som kopplas till den
            enskildes val. Trots att 75 % av medlen kommer från enskilda människor
            är samhällets satsningar viktiga, avgörande för vissa kulturinstitutioner.
          </note>
          <note>
            Fru talman! Jag vill redan nu yrka bifall till den moderata reservationen
            nr 1. Vi moderater står givetvis bakom alla de reservationer där
            vi finns med, men för tids vinnande kommer vi inte att yrka bifall
            till mer än reservation 1.
          </note>
          <note>
            I den statliga utredningen Kulturpolitikens inriktning, som ligger
            till grund för propositionen, presenterar en enig utredning förslag
            till nya kulturpolitiska mål. Som portalmening föreslog utredningen
            enigt följande: "Kulturen ger människan glädje, insikter, många
            uttrycksmöjligheter och ett rikare liv."
          </note>
          <note>
            Följande mål enades vi sedan om:
          </note>
          <note>
            - värna yttrandefriheten och ge reella yttrandemöjligheter,
          </note>
          <note>
            - verka för delaktighet och stimulera eget skapande,
          </note>
          <note>
            - främja konstnärligt förnyelse och kvalitet,
          </note>
          <note>
            - ta ansvar för kulturarven och främja ett positivt bruk av dem,
          </note>
          <note>
            - ge kulturen förutsättningar för att vara en dynamisk, utmanande
            och obunden kraft i samhället.
          </note>
          <note>
            Tyvärr försvann den uttrycksfulla och positiva portalmeningen
            i propositionen. Detta innebar en försvagning enligt vårt sätt
            att se och visar enbart på politisk klåfingrighet och återställarlusta.
          </note>
          <note>
            Även i övrigt har utredningens eniga förslag ändrats. Den viktigaste
            återställaren här utgörs av återinförandet av formuleringen att
            "motverka kommersialismens negativa verkningar". En viss förbättring
            av propositionsförslaget har majoriteten faktiskt åstadkommit,
            men vi moderater kan inte bifalla formuleringen "de negativa verkningarna
            av kommersialismen". Dessa är värdeord som ofta används på ett
            felaktigt sätt. Vad är kommersiellt? Jo, så bra att det betalar
            sig självt på en öppen marknad. Att vara kommersialiserat, dvs.
            tillkommet enbart för att tjäna pengar, är däremot något helt
            annat. Normal affärsverksamhet i sig är varken ond eller god.
            Den förutsätter en säljare och en köpare. Om inte båda är nöjda
            blir det ingen affär.
          </note>
          <note>
            Med ökade internationella kontakter bl.a. genom vårt medlemskap
            i FN, EU och Europarådet får de svenska kulturarven särskild betydelse
            för oss och blir en fast förankrad grund när impulser och mönster
            från omvärlden når oss. Vi moderater menar att alla i vårt land
            skall kunna utöva sin kultur så länge den inte står i strid med
            grundläggande värderingar i vårt samhälle.
          </note>
          <note>
            Fru talman! Museifrågorna har i stort kommit på
          </note>
          <note>
            Jan Backmans lott, varför jag kommer att inskränka mig till att
            tala om den beramade museiflytten från
          </note>
          <note>
            Stockholm. Under mina snart 18 år i denna kammare har jag aldrig
            konfronterats med ett så bristfälligt underbyggt förslag från
            regeringen. Det i vår grundlag inskrivna beredningstvånget har
            inte uppfyllts. Information från berörda institutioner har inte
            inhämtats.
          </note>
          <note>
            Utskottets krav på fullödighet i förslaget, som ligger till grund
            för vårt arbete, har inte uppfyllts. Vi har därför anmält frågan
            till konstitutionsutskottet för granskning. Någon gång i maj får
            vi se resultatet.
          </note>
          <note>
            Flyttas, flyttas ej. Flyttas, flyttas ej. Informationen från
            kulturministern har varit högst svävande. Hon har talat om en
            idé. En osmält idé, skulle jag vilja säga.
          </note>
          <note>
            Men efter en idé bygger utskottet inte ett betänkande, fattar
            inte riksdagen ett beslut. Beskeden från Ulvskog har varierat
            från medium till medium, från dag till dag. Inte fick jag något
            svar från kulturministern på min fråga vid torsdagsfrågestunden
            hur det kunde komma sig att just de sidor som rörde denna fråga
            hade försvunnit när propositionen gick ut till institutioner för
            delning. Kanske jag kan få svar på den här och nu av Marita Ulvskog.
            Såvitt jag blivit rätt underrättad har respektive museichefer
            aldrig tidigare upplevt att sidor blivit urrivna.
          </note>
          <note>
            I det förslag till skrivningen som den 7 oktober lades fram av
            Socialdemokraterna och Vänsterpartiet stod att "betydande delar
            av den berörda museiverksamheten skall vara kvar". Vad innebär
            betydande delar? Är det 50, 40 eller 30 %? Jag vet inte, ingen
            vet.
          </note>
          <note>
            Organisationskommittén skulle få i uppdrag att se hur museilokalerna
            i Stockholm skall disponeras. Vad innebär disponeras? Hur? Vad?
            Vilka skall vara kvar och vilka försvinner?
          </note>
          <note>
            Så sent som i går fick jag i min hand ett pressmeddelande från
            den 12 december beträffande organisationskommitténs direktiv.
            Samma formuleringar om betydande delar och disposition av museilokaler
            återfinns i detta. Jag kan således bara konstatera att hotet mot
            Östasiatiska museet, Medelhavsmuseet,
          </note>
          <note>
            Folkens Museum Etnografiska kvarstår. Socialdemokraternas och
            Vänsterpartiets företrädare må sedan försöka mörklägga fakta så
            mycket som de förmår.
          </note>
          <note>
            Samarbetet med Statens konstmuseer, vilket avsevärt sänker kostnaden
            för Östasiatiska museet, med
          </note>
          <note>
            Stockholms universitet, med Historiska museet och med forskning,
            såväl inom som utom landet, lider stor skada. Museiutredningens
            ordförande, socialdemokraten Bengt Säve-Söderbergh förskräcktes
            inför idén och trodde sig, enligt tidningarna, se en kostnad på
            uppemot miljarden innan förslaget eventuellt hade förts i hamn.
            Var tar man dessa pengar ifrån? Jag skulle vilja säga till kulturministern:
            Tänk om! Det är inte för sent.
          </note>
          <note>
            Däremot vill jag säga att ett enigt utskott stöder pengar till
            Etnografiska museet i Göteborg.
          </note>
          <note>
            För att ytterligare bidra till mångfalden i kulturutbudet har
            vi föreslagit vad vi kallar en dubbleringsfond för kulturella
            ändamål. Statligt stöd skall utgå med samma belopp som enskilda
            institutioner, donatorer, testamentsgivare och gåvogivare har
            bidragit med - därav benämningen dubbleringsfond. I inledningsskedet
            föreslår vi 100 miljoner från statens sida.
          </note>
          <note>
            Väsentligt är naturligtvis att fonden inte skall bidra till verksamheter
            som erhåller offentligt stöd.
          </note>
          <note>
            Fondens ändamål skall vara nyskapande och skapa pluralism. Sökande
            kan vara såväl enskilda konstnärer som institutioner, föreningar
            m.fl.
          </note>
          <note>
            För bara några år sedan var såväl Socialdemokraterna som Vänsterpartiet
            ytterst negativa inför sponsring för kulturändamål. Näringslivets
            medverkan i kulturevenemang misstänkliggjordes, tyvärr. Man befarade
            i onödan, tycker jag, företagens intrång i det fria skapandet.
            Men synen på sponsring har förändrats allteftersom resurserna
            i samhället har minskat, och det välkomnar vi.
          </note>
          <note>
            Socialismens inställning till företagande står tydligen inför
            en omvandling. Ibland vill man t.o.m. framstå som de medelstora
            och små företagens speciella beskyddare. Det låter bra men klingar
            dock falskt i mina öron. Att tjäna pengar är ju fortfarande misstänkt.
            Men hur i all världen skall man kunna håll liv i ett företag och
            skapa arbetstillfällen utan att tjäna pengar?
          </note>
          <note>
            Problemen med sponsring nu är dock inte, som många tror, skattelagstiftningen
            i sig. Nej, det är snarare tolkningen av skattereglerna från myndigheternas
            sida som är oklar. I en interpellationsdebatt för någon månad
            sedan var skatteminister Östros och jag eniga om detta. Jag förutsätter
            att skatteministern har vidtagit eller kommer att vidta åtgärder
            för att förbättra tolkningskunskaperna på myndighetshåll.
          </note>
          <note>
            Tillsammans med Folkpartiet har vi en reservation beträffande
            stiftelsen Framtidens kultur, som är en självständig juridisk
            person med syfte att främja ett vitalt kulturliv i Sverige. Inkomna
            bidragsansökningar prövas av minst två instanser. Vid bedömningen
            medverkar t.ex. Kulturrådet, Riksarkivet och Riksantikvarieämbetet.
            Men väsentligt är, fru talman, att medlen inte går till sådant
            som inte ryms inom vederbörande myndigheters budgetar.
          </note>
          <note>
            Framtidens kultur har nu verkat i två år. Det är med glädje jag
            kan konstatera att den tycks gå fri från den klåfingrighet som
            har drabbat övriga stiftelser, bildade av löntagarfondspengar.
            Detta kanske vi skall tacka Carl Thams frånvaro på området för.
          </note>
          <note>
            Just i dagarna beslutar stiftelsen om bidrag i storleksordningen
            80 miljoner kronor och är således den kraftfulla fria resurs för
            de som arbetar med konstnärligt skapande och som avsågs av de
            borgerliga partierna och regeringen vid bildandet. Särskilt bör
            betonas att det inte minst är ungdomar som får del av dessa medel.
          </note>
          <note>
            Fru talman! 1995 stiftades Kulturarv utan gränser, en stiftelse
            med rötter i den tragiska konflikten på
          </note>
          <note>
            Balkan. Inititivtagare är förra riksantikvarien Margareta Biörnstad
            och beskyddare är Prinsessan Christina, fru Magnusson. Syftet
            är att skapa opinion och engagemang för ett gemensamt mänskligt
            kulturarv och att medverka till bevarandet av kulturegendom i
            områden som drabbas av konflikter, katastrofer eller hot av annat
            slag. Jag skall citera en av stiftelsens programskrifter: "Att
            rasera kulturbyggnader är bara ett annat sätt att skada människor."
            Vi minns alla bron i Mostar och dess betydelse för människorna
            där.
          </note>
          <note>
            Kulturarv utan gränser är värd all uppmärksamhet.
          </note>
          <note>
            Till slut, fru talman, ett par ord om kulturhuvudstadsåret 1998,
            som förhoppningsvis skall bli ett år då
          </note>
          <note>
            Stockholms och hela landets kultur skall visa hela omvärlden
            vad vår gemensamma svenska kultur är och vad den står för. Denna
            för hela landet gemensamma inriktning kommer att främja samverkan
            mellan huvudstaden och övriga landet långt efter 1998.
          </note>
          <note>
            Den i många sammanhang diskuterade stockholmsfientligheten minskar
            förhoppningsvis. Stockholm är allas vår huvudstad.
          </note>
          <note>
            Samtidigt bör denna uppmärksamhet också kunna bidra till bättre
            marknadsföring av svenskt kunnande och svenska produkter. Arbetet
            med planeringen följer, enligt vad jag har förstått, den uppgjorda
            planeringen. Det är bara att önska alla som deltar lycka till.
          </note>
          <note>
            Tack, fru talman!
          </note>
          <note type="speaker">
            Anf. 3 MARIANNE ANDERSSON (c):
          </note>
          <note>
            Fru talman! Kulturen är själva grunden för mänsklig utveckling,
            demokrati, samhörighet och mänsklig värdighet. Så långt vi kan
            se tillbaka har människan funderat över tillvaron, varifrån vi
            kommer och varthän vi är på väg. Man har uttryckt sig på olika
            sätt i bild och senare i skrift och berättelser.
          </note>
          <note>
            Man har prytt sina bostäder och bruksföremål. Även utan en enda
            krona i anslag, kommer människor alltid att på något sätt ägna
            sig åt kulturell verksamhet.
          </note>
          <note>
            Huvuddelen av kulturutgifterna betalas i dag av de enskilda människorna.
            Men det innebär ju inte att samhället inte behöver satsa på kultur
            - tvärtom. All statistik visar på sambandet mellan utbildning
            och deltagande i kulturlivet, att människor med högre utbildning
            har ett mycket flitigare deltagande. För oss i Centerpartiet är
            det självklart att alla människor skall ha förutsättningar till
            ett rikt kulturliv, oavsett utbildning och bostadsort.
          </note>
          <note>
            Kulturen är en viktig del av infrastrukturen. Att det finns ett
            levande kulturliv är lika viktigt som att det finns vägar, skolor
            och primärvård. En bra kulturverksamhet ger människor identitet
            i deras hembygd, oavsett vilket den är. Kulturen är ett uttryck
            för både det fantastiskt vackra och det svåra, fula. Den bidrar
            till människors insikt om sig själva och till förståelse för andra,
            glädje, livslust och skaparförmåga samt mod att utveckla och utvecklas.
          </note>
          <note>
            Kulturen rör vid vårt innersta. Den roar, oroar och väcker känslor
            till liv. I skapande aktiviteter - i musik, dans, skrivande, hemslöjd
            och hantverk - kan vi växa som människor. Uttrycksförmågan stärks
            och därmed självkänslan och yttrandefriheten.
          </note>
          <note>
            I mötet med konstnärers verk, vid teaterföreställningar, konserter,
            konstutställningar och författaraftnar finns skönheten, överraskningarna,
            nyheterna och aha-upplevelserna. Som en levande och inspirerande
            bakgrund till både amatörers och professionella konstnärers verk
            finns vårt kulturarv. För oss i Centern är det självklart att
            kulturlivet skall leva lokalt och att det skall rymma både amatörers
            skapande och yrkesverksamma konstnärers kvalitet.
          </note>
          <note>
            Konsten kräver frihet för att spira. Samhället skall inte försöka
            att styra eller dirigera konsten utan skapa förutsättningar för
            och främja kulturskapandet, inte minst bland barn och ungdomar.
            De fria och frivilliga organisationerna måste ha goda villkor
            för sitt arbete.
          </note>
          <note>
            Kulturella uttryck uppstår ofta som motrörelser mot det etablerade.
            Kulturen öppnar nya perspektiv.
          </note>
          <note>
            Genom kulturen får vi medel att uttrycka vår mening och att påverka
            och förändra. Den stimulerar fantasin, vilket är nödvändigt för
            alla. Utan fantasi - inga nya idéer. Som Albert Einstein en gång
            konstaterade är fantasi viktigare än kunskap, och ingen kunde
            beskylla honom för bristande kunskaper.
          </note>
          <note>
            Jag är alldeles övertygad om att det bästa som vi kan satsa på
            för att skapa optimism, framtidstro, gemenskap, idéer och därmed
            nya jobb i Sverige är just kultur. Vi är många som önskar att
            vi hade mer pengar att satsa på kulturen än vad vi har.
          </note>
          <note>
            I dag skall vi ha en lång debatt om kulturpolitiken.
          </note>
          <note>
            Vi har i Sverige en mängd stora saker att se fram emot. Kulturhuvudstadsåret
            1998 är en. Det har stora möjligheter att lyfta kulturlivet i
            Stockholm och hela
          </note>
          <note>
            Sverige och att visa den svenska kulturens kraft för vår omvärld.
          </note>
          <note>
            Fru talman! Det fanns stora förväntningar på kulturpropositionen,
            som skulle vara summeringen av 20
          </note>
          <note>
            års kulturpolitik och avstampet inför 2000-talet. Förväntningarna
            var högt ställda och svåra att uppfylla.
          </note>
          <note>
            Det finns mycket som är bra, t.ex. att arkitekturen nu lyfts
            fram, att hemslöjdskonsulenten för barn och ungdom permanentas
            och länskonstnärerna och det förändrade stödsystemet till regionala
            kulturinstitutioner, även om vi har en del synpunkter på det.
            Satsningen på konstnärerna och på visningsersättning är positivt.
            De särskilda nationella uppdragen till Backa
          </note>
          <note>
            Teater i Göteborg, Kulturskolan Rosteriet i Luleå,
          </note>
          <note>
            Film i Väst i Alingsås m.fl. är bra. Det gäller att följa upp
            det. Jag tror att dessa uppdrag behöver följas av fler sådana
            uppdrag som ska gå till institutioner eller organisationer som
            visat prov på nytänkande.
          </note>
          <note>
            En del i propositionen är mycket kontroversiellt, vilket ingen
            är omedveten om. Sällan har väl ett förslag väckt så mycket debatt
            och så starka känslor till liv som det att flytta tre museer till
            Göteborg. Vi hade tänkt att diskutera detta mycket mera senare,
            men om kulturministern inte är kvar då tänker jag återkomma i
            frågan i repliker.
          </note>
          <note>
            Det fanns också en del andra brister i propositionen. Vi tycker
            inte att regeringen har lyckats ta ett riktigt samlat grepp om
            en nationell kulturpolitik, och en mängd frågor har lämnats öppna
            för att utredas vidare. Det är beklagligt efter denna långa tid
            av utredningar som har föregått propositionen.
          </note>
          <note>
            Fru talman! Kulturutskottet har under denna intensiva höst behandlat
            detta digra material. Vi har ockå haft en intensiv kunskapsinhämtning
            genom alla uppvaktingar från kulturlivets olika intressenter -
            ca
          </note>
          <note>
            40 stycken. Vi skulle önskat att vi hade haft mer tid till förfogande
            för att göra en grundlig bearbetning. Vi kommer säkert att behöva
            ta upp många av dessa frågor igen. Utskottets kansli har gjort
            en fantastisk insats för att få fram ett så väl bearbetat betänkande
            som varit möjligt under denna korta tid. Jag vill rikta ett tack
            till hela personalen för ett fantastiskt jobb.
          </note>
          <note>
            I betänkandet har utskottet gjort betydande förbättringar av
            regeringens förslag i enlighet med kraven i vår partimotion om
            kulturpolitiken. En av de viktigaste är att vi nu beställer en
            skyndsam utredning som omfattar samtliga områden där staten ger
            stöd till kulturinstitutioner. Det handlar om att se över hur
            behovet av statligt stöd till en kommun eller ett landsting påverkas
            av omfattningen av det kulturutbud som nationalscener och andra
            helstatligt finansierade institutioner erbjuder. Resultatet av
            denna översyn bör läggas till grund för principerna för Kulturrådets
            fördelning av stödenheter enligt det nya bidragssystemet.
          </note>
          <note>
            Vi menar att det är av yttersta vikt att få en mer rättvis geografisk
            fördelning av statens resurser till kultur. Det har alls ingenting
            med Stockholmsfientlighet att göra. Det är självklart att vi skall
            satsa på kultur i huvudstaden, men det får inte leda till att
            huvudstaden förlitar sig på statens stöd i en sådan omfattning
            att man anser sig kunna satsa mindre än övriga storstäder på kultur.
            Hur man än vänder och vrider på siffrorna ser vi att så är fallet.
          </note>
          <note>
            Klyftan mellan statens anslag till Stockholm och till övriga
            län är också oacceptabelt stor. Mitt län,
          </note>
          <note>
            Älvsborg, har det lägsta statliga kulturanslaget per invånare
            av alla län. Regeringen misslyckades med att göra en åtminstone
            något bättre fördelning av resurserna. Därför gör vi nu den här
            beställningen, och vi förutsätter att vi snabbt får ett resultat
            som kan ligga till grund för nästa års budgetproposition.
          </note>
          <note>
            Debatten om våra nationalsceners dåliga ekonomi väcker en del
            undringar. Jag vet inte vilka samtal som har förts mellan t.ex.
            Dramaten och Kulturdepartementet tidigare, men nog känns det litet
            konstigt att en institution som faktiskt undantas från de besparingar
            som andra får vidkännas blir så totalt överraskad över de ekonomiska
            förutsättningarna, vilket vi har märkt i debatten. Det är ju egentligen
            inte några nedskärningar. Möjligen har man räknat med att de tillfälliga
            anslag man haft skulle bli permanenta, vilket aldrig någon såvitt
            jag vet lovat. Ansvaret måste falla på den gamla styrelsen och
            ledningen, och kanske också på
          </note>
          <note>
            Kulturdepartementet. Jag vet inte. Nu har ju Dramaten fått en
            ny styrelse och en ny ledning, och man har förutsättningar att
            gå vidare efter turbulensen i höst.
          </note>
          <note>
            När det gäller målen för kulturpolitiken kan jag säga att Centern
            i partimotionen hade preciserat ett antal mål, som var delvis
            annorlunda och mer omfattande än regeringens. Delvis sammanföll
            de med kulturutredningens förslag. I utskottet har vi nu fått
            gehör för de flesta av våra synpunkter, och vi kan acceptera de
            sju mål som föreslås. Det handlar om allas delaktighet i kulturlivet.
            Det handlar också om att ge kulturen förutsättningar att vara
            en dynamisk, utmanande och obunden kraft i samhället. Vi har fått
            ett bildningsmål - vi tycker att bildningssträvandena är en av
            hörnpelarna i kulturpolitiken. Det är viktigt att uppmuntra människor
            att skaffa sig nya kunskaper och erfarenheter utöver vad som krävs
            för deras yrkesroller. Det handlar om värderingar, normer och
            ideal och orientering i tillvaron. Som Ellen Key sade en gång:
            Bildning är det som du har kvar när du glömt allt du lärt.
          </note>
          <note>
            Enligt vår uppfattning borde dessa tillägg tillsammans med målet
            om kulturell mångfald, konstnärlig förnyelse och kvalitet ge grund
            för människors förmåga att kritiskt bedöma all den information
            och skräpkultur som också väller över oss så att målet att motverka
            kommersialismens negativa verkningar skulle bli onödigt, i all
            synnerhet som man inte vet hur man konkret skall kunna åstadkomma
            detta. Nu gick det inte att få majoritet för det, och vi accepterar
            att det står kvar.
          </note>
          <note>
            I uttrycket "att främja kulturell mångfald" lägger åtminstone
            jag in något mycket mer än det som står i det sista målet, nämligen
            att främja möten mellan kulturer inom landet. Skall vi få ett
            mångkulturellt samhälle som fungerar är det viktigt att vi blandar
            oss, att vi tar del av varandras kultur, att vi tar till oss en
            del av invandrarnas kultur likaväl som de tar till sig av den
            svenska. Så har det gått till historiskt. De flesta av våra typiska
            svenska specialiteter har utländskt ursprung: luciafirandet och
            köttbullarna, för att ta några exempel.
          </note>
          <note>
            Fru talman! I Kulturutredningen talade man mycket om eldsjälarnas
            betydelse och vikten av att ta vara på dessas förmåga att stimulera
            och inspirera andra. Detta hade försvunnit i propositionen. Varför
            vet jag inte - kanske för att regeringen trodde att det handlade
            om att någon sorts amatörism skulle ta över.
          </note>
          <note>
            Det är inte alls på det viset. Att satsa på eldsjälar behöver
            inte alls innebära en kollision mellan professionalism och amatörism
            utan en fruktbar blandning av båda för att främja intresset hos
            de många människorna för fler arrangemang och ökad kulturkonsumtion,
            vilket leder till ökade arbetsuppgifter för de professionella
            kulturutövarna. Nu har utskottet återigen tagit upp frågan om
            eldsjälarnas betydelse. Jag förutsätter att regeringen tar till
            sig detta.
          </note>
          <note>
            Kulturens roll som motor för regional utveckling och för nya
            jobb är underskattad i Sverige, även om insikten sprider sig.
            Det finns flera exempel på byar och orter som helt enkelt överlevt
            på grund av satsningar på kultur. I näringslivet inser man detta
            mer och mer, och kulturlivet har en stor betydelse vid val av
            lokaliseringsort t.ex. Vi skriver en hel del om detta i betänkandet,
            och jag har i ett särskilt yttrande anfört att jag förutsätter
            att framtida sysselsättningsåtgärder kommer att innefatta kultursatsningar.
          </note>
          <note>
            Utskottet har också enats om att ge den professionella blåsorkestern
            Göteborgsmusiken statligt stöd, och därmed räddas denna orkester
            kvar. Här finns ett starkt lokalt engagemang för orkestern, som
            nu kompletteras med fyra miljoner i statligt stöd.
          </note>
          <note>
            Ett annat exempel där utskottet nu uttalar sig i enlighet med
            vår motion är följande: när Marinmuseum i Karlskrona och Statens
            sjöhistoriska museer nu skall sammanföras till en myndighet skall
            denna myndighet placeras i Karlskrona.
          </note>
          <note>
            Det finns ett antal frågor som efter uppvaktningarna i utskottet
            i varje fall gjort mig något fundersam.
          </note>
          <note>
            Det gäller t.ex. nedskärningarna på länsmusiken. På många håll
            har länsmusiken nu utvecklats i enlighet med de intentioner som
            fanns för att på ett mångsidigt sätt kunna erbjuda invånarna ett
            varierat musikutbud.
          </note>
          <note>
            När man har nått detta mål skär vi ned anslagen. Jag tycker att
            det finns all anledning att noga följa utvecklingen när det gäller
            länsmusiken och musiken över huvud taget.
          </note>
          <note>
            Ett bekymmer är anslaget till icke-statliga kulturlokaler. I
            och med övergången till ett nytt system med anslag som inte får
            överskridas kommer flera projekt som redan är beviljade att inteckna
            anslaget under flera år framåt. Några nya projekt kommer därför
            inte att kunna få stöd. Det tycker vi inte är tillfredsställande.
            Utskottet menar att regeringen bör återkomma till riksdagen med
            besked om ytterligare medelsanvisning på tilläggsbudget, vilket
            vi ger regeringen till känna.
          </note>
          <note>
            Fru talman! Min tid är nu tyvärr slut. Det finns mycket mer att
            säga. Vi står självfallet bakom alla de reservationer där Centern
            är ensamt eller tillsammans med andra. Det har gått ut direktiv
            om att vi inte får yrka bifall till så många reservationer, men
            jag tänker i varje fall just nu yrka bifall till reservation nr
            4, nr
          </note>
          <note>
            22 och nr 39. Våra övriga reservationer och särskilda yttranden
            återkommer vi till i senare debattomgångar i dag.
          </note>
          <note type="speaker">
            Anf. 4 CARL-JOHAN WILSON (fp):
          </note>
          <note>
            Värderade talman! Betänkande 1996/97:KrU1 är resultatet av ett
            mycket omfattande arbete i kulturutskottet. Vår ordförande Åke
            Gustavsson har lett vårt arbete med ambitionen att ingen skall
            kunna kritisera kulturutskottet för att det inte tagit emot s.k.
            uppvaktning. Därför har vi lyssnat på en mängd önskemål från myndigheter,
            kommuner, organisationer och kulturinstitutioner som velat påverka
            utskottet.
          </note>
          <note>
            För utskottets kansli har arbetet inneburit en belastning av
            ett slag som på många andra arbetsplatser skulle ha resulterat
            i myteri eller åtminstone i att skyddsombudet hade slagit larm.
            Bytet på kulturministerposten gjorde att vi fick vänta länge på
            regeringens proposition om kulturpolitiken. Att kulturpropositionen
            lades så att den skulle behandlas tillsammans med budgetpropositionen
            gjorde givetvis att underlaget för kulturutskottets arbete blev
            särskilt stort. Det är imponerande att en sådan lojalitet som
            utskottskansliets personal visat kan mobiliseras. Jag hoppas att
            vårt kanslis personal känner tacksamhet från oss som sett hur
            våra idéer genom kansliets bearbetning formats till ett läsvärt
            betänkande. Detta påpekades nyss också av Marianne Andersson.
          </note>
          <note>
            Värderade talman! Kulturminister Marita Ulvskog har lyckats hävda
            sitt område gott i kampen om statens pengar. Under förra mandatperioden
            med Birgit
          </note>
          <note>
            Friggebo som kulturminister kunde jag med stolthet notera att
            kulturen var så gott som det enda område som fick ökade resurser.
            Liknande kommentar kan fällas om kulturminister Marita Ulvskogs
            proposition.
          </note>
          <note>
            Detta är glädjande för oss som ser kulturen som en omistlig del
            av livet.
          </note>
          <note>
            Den budgetmässiga framgången innebär dock inte att kulturministerns
            proposition har passerat kulturutskottet utan förändringar. På
            flera punkter har kritiken mot propositionen varit hård, och vi
            har stundtals varit förvånade över att kulturdepartementets handläggning
            av ärendena vittnat om en ganska liten kunskap om hur riksdagen
            arbetar. Socialdemokraterna i kulturutskottet har fått försvara
            förslag som troligen aldrig skulle ha framförts om riksdagsgruppen
            hade varit referensgrupp för Kulturdepartementets arbete.
          </note>
          <note>
            Jag tänker t.ex. på förslaget till kulturpolitiska mål och de
            märkliga turerna kring det förslag som vi kallar för museiflytten
            till Göteborg.
          </note>
          <note>
            Värderade talman! I Folkpartiets motion Kr17 föreslår vi ökade
            satsningar på vissa kulturområden. I
          </note>
          <note>
            motion Kr513 föreslår vi ett ökat stöd till idrotten.
          </note>
          <note>
            Den nya budgetbehandlingsprocessen gör att riksdagen redan beslutat
            om storleken på ramen för utgiftsområdena. Därför är det inte
            längre möjligt för mig att nå framgång genom att yrka bifall till
            Folkpartiets budgetförslag. I ett särskilt yttrande, nr 17 i det
            betänkande som vi nu behandlar, redovisar jag mera utförligt Folkpartiets
            förslag.
          </note>
          <note>
            Folkpartiets förslag på kulturområdet framgår av vår motion och
            av detta särskilda yttrande. Därför kommer jag i dagens debatt
            endast att aktualisera några av de många förslagen.
          </note>
          <note>
            Värderade talman! Kulturutskottet föreslår riksdagen att anta
            förslag till mål för kulturpolitiken. Regeringen hade i sitt förslag
            fem punkter för sådana mål.
          </note>
          <note>
            Utskottets förslag innehåller sju sådana mål. Det fanns ett gott
            underlag till målformuleringen i Kulturutredningen. Jag är förvånad
            över att inte regeringen redan från början visade respekt för
            Kulturutredningens förslag. Om så hade skett skulle utskottet
            inte ha behövt ändra så mycket i målformuleringarna som nu gjorts.
          </note>
          <note>
            Två välkomna nya mål formuleras i kulturutskottets betänkande.
            Det ena nya målet är formuleringen att kulturpolitiken skall ge
            kulturen förutsättningar att vara en dynamisk, utmanande och obunden
            kraft i samhället. Det andra nya målet är formuleringen är att
            kulturpolitiken skall främja bildningssträvanden.
          </note>
          <note>
            Statens kulturråd har i ett remissyttrande bl.a. påpekat att
            bildningsmålet har sin bakgrund i människors personliga utveckling
            och behov av gemenskap och identitet. En sådan människosyn är
            också en viktig del av Folkpartiets ideologi.
          </note>
          <note>
            Det tredje målet för kulturpolitiken är av kulturutskottet formulerat
            så här: "att främja kulturell mångfald, konstnärlig förnyelse
            och kvalitet och därigenom motverka kommersialismens negativa
            verkningar".
          </note>
          <note>
            Regeringen hade föreslagit en märklig formulering på denna punkt.
            Så här står det i propositionen:
          </note>
          <note>
            "motverka kommersialismens negativa verkningar och främja kulturell
            mångfald, konstnärlig förnyelse och kvalitet".
          </note>
          <note>
            Jag förstår inte hur en sådan formulering kan passera ett helt
            departement utan att någon lyckas förklara för kulturministern
            att formuleringen är omöjlig.
          </note>
          <note>
            Finns det någon politiker som vill stärka kommersialismens negativa
            verkningar i kulturpolitiken?
          </note>
          <note>
            Knappast.
          </note>
          <note>
            Vem avgör vad som är negativa verkningar av en kulturverksamhet
            med kommersiella inslag? Jag tror inte att någon kan svara på
            den frågan - troligen inte heller kulturministern, såvida hon
            inte menar att svaret är kulturministern.
          </note>
          <note>
            Är det självklart att sådan kulturverksamhet som inte är kommersiell
            saknar negativa verkningar? Givetvis inte.
          </note>
          <note>
            Man har brukat skämta om politikers helgarderande deklaration:
            Jag är för allt positivt och mot allt negativt. Borde vi inte
            formulera oss så oantastligt också om de kulturpolitiska målen
            i så fall och inte, som regeringen föreslagit, markera det självklara
            just för de kommersiella inslagen i kulturen?
          </note>
          <note>
            Jag upprepar kulturutskottets förslag för den tredje punkten:
          </note>
          <note>
            "att främja kulturell mångfald, konstnärlig förnyelse och kvalitet
            och därigenom motverka kommersialismens negativa verkningar."
          </note>
          <note>
            Värderade talman! Jag anser att denna formulering kan stå kvar,
            även om den är onödig. Om man skall vända sig mot den formuleringen,
            som moderaterna i kulturutskottet gör, bör man göra det av stilistiska
            skäl snarare än av ideologiska skäl. Inte heller moderaterna vill
            främja kommersialismens negativa verkningar, förmodar jag. Vi
            kunde efter varje punkt i målformuleringarna ha skrivit: och därigenom
            motverka kommersialismens negativa verkningar. Det skulle alltså
            stå så här:
          </note>
          <note>
            - att värna yttrandefriheten och skapa reella förutsättningar
            för alla att använda den och därigenom motverka kommersialismens
            negativa verkningar,
          </note>
          <note>
            - att verka för att alla får möjlighet till delaktighet i kulturlivet
            och till kulturupplevelser samt till eget skapande och därigenom
            motverka kommersialismens negativa verkningar, osv.
          </note>
          <note>
            Jag tycker ändå att vi bör acceptera kulturutskottets förslag
            till formuleringar av de kulturpolitiska målen.
          </note>
          <note>
            Värderade talman! Jag vill i den här allmänna delen av debatten
            också aktualisera den beställning av en utredning som kulturutskottet
            föreslår riksdagen att göra. Vi skriver att det är motiverat med
            en skyndsam utredning som omfattar samtliga områden där staten
            ger stöd till kulturinstitutioner. Så här står det på s. 65
          </note>
          <note>
            i betänkandet: "Utskottet anser att regeringen genom denna utredning
            bör låta göra en översyn av frågan om i vad mån behovet av statligt
            stöd till en kommun eller ett landsting påverkas av omfattningen
            av det kulturutbud som nationalscener eller andra helstatligt
            finansierade institutioner erbjuder."
          </note>
          <note>
            Om riksdagen följer kulturutskottets förslag på denna punkt,
            innebär det helt enkelt att riksdagen begär en utredning om kulturen
            i ett stad-landperspektiv. Hur skall vi fördela statens resurser
            på kulturområdet så att vi kan säga att staten stöder kultur i
            hela landet?
          </note>
          <note>
            Regeringen föreslår i propositionen att ett antal s.k. nationella
            uppdrag ges åt kulturskapare runt om i landet innebärande speciellt
            ansvar för utveckling, förnyelse och värnande om konstnärlig kvalitet.
          </note>
          <note>
            Det är en utmärkt. Vi i Folkpartiet har dock markerat att vi
            tycker att anslaget för de nationella uppdragstagarna är för litet
            och att den föreslagna tidsbegränsningen till tre år är för kort.
            Regeringen har markerat att uppdraget kan förlängas. Jag förmodar
            att det därför kommer att bli ett uppdrag på fem år, och därför
            räknar jag med att verkligheten kommer att visa att vårt femårsperspektiv
            i det här ärendet är rimligt.
          </note>
          <note>
            Värderade talman! En lång debatt är angiven i dag. Just nu yrkar
            jag inte bifall till någon av reservationerna; detta för att vinna
            tid. Det innebär dock inte att jag inte stöder de reservationer
            där Folkpartiet finns med.
          </note>
          <note>
            Anf. 5 CHARLOTTA L
          </note>
          <note type="speaker">
            BJÄLKEBRING (v):
          </note>
          <note>
            Fru talman! Vad är egentligen meningen med livet? Är det kampen
            om fler prylar eller är det högre lön? Eller är det att uppleva
            lust och glädje i kulturella möten? Jag vill påstå att kulturen
            är ett unikt verktyg för utveckling av såväl individen som kollektivet
            och hela samhället.
          </note>
          <note>
            Den statliga kulturpolitiken skall verka för allas möjlighet
            och deltagande i kulturlivet. Kulturen är en källa till utveckling,
            växtkraft, bildning, demokrati och yttrandefrihet.
          </note>
          <note>
            Dagens politik går mestadels ut på att diskutera de ekonomiska
            aspekterna på i stort sett allt. Vi måste tillsammans arbeta för
            att motverka detta och i stället försöka vända diskussionen till
            att tala om livskvalitet. Det gör vi i dag genom att vi lyfter
            frågan och debatterar kulturpolitiken en hel dag. Vi har också
            kulturministern här. Detta är också ett verktyg för att sätta
            frågan om livskvalitet före den ekonomiska politiken.
          </note>
          <note>
            Kulturens betydelse för utveckling av individ och samhälle ökar.
            Det räcker inte med att försvara existerande positioner. Det behövs
            ett nytänkande och också mer resurser. För att svara upp mot människornas
            behov borde kulturpropositionen vara i stil med det som skedde
            med vägar och järnvägar för några år sedan då vi satsade på infrastrukturen.
            För att kunna möta morgondagens krav och problem borde vi satsa
            på de mentala järnvägarna, de nya kommunikationsnäten och kulturen.
          </note>
          <note>
            1974 fastlades de första statliga kulturpolitiska målen, vilka
            är helt gångbara i dag. Nu är det 20 år sedan som vi diskuterade
            denna stora fråga. Kulturpolitiken är ju inte lagreglerad, bortsett
            från den bibliotekslag som vi kommer att ta ställning för här
            i dag.
          </note>
          <note>
            Många kommuner och landsting tar inte kulturen riktigt på allvar,
            utan den betraktas som en utgiftspost som man kan skära i. Jag
            kan delvis förstå det. I en minskande ekonomi och inför valet
            mellan fria skolluncher, goda läromedel osv. och kulturen får
            den en allt mindre del i den allt svagare ekonomin.
          </note>
          <note>
            De kulturpolitiska målen kan haverera på grund av att kommuner
            och landsting tvingas att fortsätta med sina nedskärningar. Om
            staten på allvar ville satsa på kultur borde man ge mer pengar
            till kommunerna. Jag är alldeles övertygad om att om kommunerna
            fick dessa pengar skulle de skapa en god grund för demokratiutveckling
            och kultur på basplanet. Man slapp då genomföra dessa nedskärningar.
            Det skulle också ge många arbeten åt kulturarbetare och därmed
            förbättra på andra utgiftsområden såsom a-kassa och socialbidrag.
          </note>
          <note>
            Om vi skall ta kulturen och varje barns eget skapande på allvar
            behövs det en kommunal kulturskola i varje kommun. För att driva
            den skolan krävs det pedagoger, lärare och resurser.
          </note>
          <note>
            Vänsterpartiet har i sin budgetram föreslagit 190
          </note>
          <note>
            miljoner kronor mer än regeringen. Vi vill satsa 10
          </note>
          <note>
            miljoner kronor på kulturskolor. Utöver detta vill vi genomföra
            en hel del andra reformer. Bl.a. genom att sänka arbetsgivaravgifterna
            för kommuner och landsting vill vi se till att de får 5 miljarder
            kronor så att de skall kunna satsa på den kommunala verksamheten
            och då givetvis också på kulturen.
          </note>
          <note>
            En viktig grupp ungdomar som ofta glöms bort i den kommunala
            hanteringen är ungdomar mellan 15
          </note>
          <note>
            och 20 år. De står ofta utanför föreningsliv och inskriven fritidsverksamhet.
            Riktade bidrag till t.ex.
          </note>
          <note>
            ungdomshusprojekt och liknande skulle vara en möjlighet för dessa
            ungdomar som faller mellan två stolar. Vi i Vänsterpartiet är
            också övertygade om att kriminalitet och droginträde skulle minska
            om vi kraftigt satsade på kommunerna och kulturpolitiken.
          </note>
          <note>
            Fru talman! Vänsterpartiet värnar särskilt de fria grupperna
            och barns och ungdomars eget skapande.
          </note>
          <note>
            Vi vill frigöra resurser. De kommunala nämnderna måste också
            samverka och effektivisera sin verksamhet för att kunna föra över
            pengar till kulturarbetet.
          </note>
          <note>
            Politiker, kulturinstitutioner, konstnärer, skola, förskola,
            lärare och pedagoger måste samverka när det gäller att nå dem
            som bäst behöver den levandegörande kulturen. Det är bara de som
            kan hitta den form som innebär att vi värnar ett humanistiskt
            och solidariskt samhälle.
          </note>
          <note>
            I samband med 1974 års kulturpolitiska mål fördes det en bred
            debatt i samhället. När vi nu har antagit de nya kulturpolitiska
            målen har inte den breda diskussionen förekommit i samhället.
            Det är litet synd.
          </note>
          <note>
            Ändå gläder vi oss mycket åt att de nya kulturpolitiska målen
            går i 1974 års anda. Särskilt bra är målen att kulturpolitiken
            skall motverka de kommersiella negativa verkningarna samt att
            kulturen skall vara en fri och dynamisk och obunden kraft i samhället
            finns kvar liksom även bildningsmålet. Orden "allas delaktighet"
            finns också med i målformuleringen.
          </note>
          <note>
            Eftersom målformuleringen "allas delaktighet"
          </note>
          <note>
            finns med vill jag särskilt uppmärksamma riksdagen på de handikappades
            situation. Vi kan konstatera att det finns brister när det gäller
            tillgänglighet. Det saknas ofta hörselslingor. Det finns brister
            i utrustning och handikappanpassning, brister på teckentolkar
            och teckenspråkigt utbud av information osv. I många fall är det
            också omöjligt för en handikappad att gå på bio eller teater på
            grund av lokalens otillgänglighet. Ett annat problem för allergiker
            är damm och dålig städning, eftersom man tvingats att skära ned
            på sådant.
          </note>
          <note>
            Om inte dessa behov blir tillgodosedda på basplanet blir inte
            heller kulturen och alla lokaler tillgängliga för alla. Detta
            är någonting som också måste föras in i den stora debatten.
          </note>
          <note>
            Det är jättebra att det nu skall utarbetas ett arkitektoniskt
            program. Det är viktigt och självklart att de byggnader, vägar
            och broar som skall byggas utformas på ett mänskligt, trivsamt
            och konstnärligt sätt.
          </note>
          <note>
            Det är ibland bra att vi svenskar försöker att härma efter norrmännen
            som har kommit en bra bit på väg i detta arbete. Vänsterpartiet
            har väckt en särskild motion om arkitektur. Vi förutsätter att
            de förslag som finns i motionen kommer att tas i beaktande när
            man arbetar fram det arkitektoniska programmet.
          </note>
          <note>
            Fru talman! Satsningen på regionalt kulturliv i propositionen
            är också väldigt glädjande. Även om det inte kommer att förändra
            de stora orättvisor som finns i dag är det många delar som är
            ett steg i rätt riktning. Statistiken från 1992-1993 visar att
            det då av de statliga kulturpengarna satsades 53,3 % på
          </note>
          <note>
            Stockholm där bara 19 % av Sveriges befolkning bor.
          </note>
          <note>
            Man kan tydligt se att det är fråga om en rätt så skev fördelning.
          </note>
          <note>
            Vi har vid flera tillfällen här i kammaren fått höra att 83 %
            av de statliga museipengarna går till Stockholm. Även det är en
            orimlig fördelning.
          </note>
          <note>
            Senare i dag kommer vi att diskutera ett världskulturmuseum i
            Göteborg. Inte heller det kommer att innebära några stora omfördelningar
            av pengar, eftersom det också innebär en viss nysatsning.
          </note>
          <note>
            Som jag ser det har stockholmarna det väldigt väl förspänt när
            det gäller de statliga kulturpengarna.
          </note>
          <note>
            Jag tycker att vi i kommande propositioner mer måste verka för
            att Stockholmsdominansen skall brytas.
          </note>
          <note>
            Jag vill också säga några ord om kulturhuvudstadsåret.
          </note>
          <note>
            Vad jag förstår var nomineringen till kulturhuvudstadsåret ett
            vänsterinitiativ från början. Det är glädjande att vi har kommit
            så här långt. Ett problem som vi i Vänsterpartiet har uppmärksammat
            är att bidragsgivarna är tre stycken. Vi förutsätter att man i
            de ansökningshandlingarna försöker samordna arbetet så att ansökan
            inte behöver göras till alla tre instanserna. Det är ju inte administration
            vi vill förverkliga genom att satsa pengar, utan vi vill att pengarna
            skall gå till kulturen.
          </note>
          <note>
            Integration måste också befruktas via kulturen.
          </note>
          <note>
            Främlingsfientlighet kan motverkas genom satsningar inom kulturområdet.
            De tendenser som finns i kulturpropositionen att isolera invandrarkulturer
            måste motverkas, anser Vänsterpartiet. Varken i kulturutredningen,
            regeringen - i kulturpropositionen - eller invandrarpolitiska
            kommittén har man belyst det mångkulturella samhället i hela dess
            vidd. Av den anledningen föreslår Vänsterpartiet en handlingsplan
            för hur kultur skall kunna användas till integration människor
            och kulturer emellan.
          </note>
          <note>
            Ett exempel på vad regeringen föreslår är världskulturhuset på
            Södra Teatern i Stockholm.
          </note>
          <note>
            Enligt den beskrivning som görs i propositionen får man intrycket
            att invandrargrupper skall komma och gästspela här och att vi
            skall titta på varandras kultur.
          </note>
          <note>
            Det kostar mycket att bjuda in grupper från hela världen, och
            jag är skeptisk till om det egentligen innebär en integration
            av svenskar och invandrare.
          </note>
          <note>
            Vänsterpartiet har därför föreslagit att även Kulturhuset i Stockholm
            skall utredas som en tänkbar plats för dessa möten, eftersom vi
            inte tycker att Södra Teatern är riktigt lämplig. Vi har ju kulturministern
            här i dag så vill jag be henne utveckla frågan om
          </note>
          <note>
            Södra Teatern, eftersom jag tycker att den är litet luddigt formulerad
            i kulturpropositionen.
          </note>
          <note>
            En annan satsning, som vi återkommer till, är världskulturmuseet
            i Göteborg, som jag ser som ett stort projekt vad gäller integration
            av svenskar och invandrare och också en integration av olika typer
            av kultur, dvs. en bred bas från etnografi till arkitektur och
            konst. Det är ett bra förslag, tycker jag.
          </note>
          <note>
            Jag yrkar bifall till reservationerna 49 och 6.
          </note>
          <note type="speaker">
            Anf. 6 MARIANNE ANDERSSON (c) replik:
          </note>
          <note>
            Fru talman! Jag delar Charlotta Bjälkebrings skepsis när det
            gäller satsningen på Södra Teatern.
          </note>
          <note>
            Jag är litet orolig för att man inte uppnår det mål man ställt
            upp. Vi har också skrivit i vår motion att man behöver ha ett
            bredare perspektiv.
          </note>
          <note>
            Men det var inte därför jag begärde ordet.
          </note>
          <note>
            Charlotta Bjälkebring talade mycket om en bättre fördelning av
            de statliga resurserna till kultur. Hon kom då in på frågan om
            museerna och flyttningen och utvecklingen av världskulturmuseet
            i Göteborg. Det är gott och väl att man utvecklar ett världskulturmuseum
            i Göteborg, men enligt vad jag förstått förutsätter den utvecklingen
            att resurser tas från de tre museer som finns i Stockholm och
            som har diskuterats så mycket under hösten. För oss är det inte
            så att man absolut skall flytta eller lägga ned statlig verksamhet.
            För oss är det viktigt att stockholmarna ställer upp och satsar
            på sin kultur. Det är inte bara en omflyttning. Vi tycker att
            förslaget är sällsynt dåligt.
          </note>
          <note>
            Utveckling i Göteborg, flyttning från Stockholm eller sammanslagning,
            tycker vi är dåligt.
          </note>
          <note type="speaker">
            Anf. 7 CHARLOTTA L BJÄLKEBRING (v)
          </note>
          <note>
            replik:
          </note>
          <note>
            Fru talman! Den uppgörelse som Vänsterpartiet och socialdemokraterna
            har gjort angående ett världskulturmuseum i Göteborg innebär inte
            någon flyttning av de tre museienheter som finns i Stockholm.
            Den debatten kan vi stryka ett streck över.
          </note>
          <note>
            Jag håller med Marianne Andersson om att det egentligen inte
            handlar om att flytta verksamhet från
          </note>
          <note>
            Stockholm ut i regionerna på det sätt som hon beskrev. Vår överenskommelse
            bygger på att det blir en nysatsning och att man i 1999 års budget
            kommer att anslå mer pengar till den här myndigheten.
          </note>
          <note>
            Vad jag förstår är vi helt överens om att den starka
          </note>
          <note>
            Stockholmsdominans som finns när det gäller de statliga kulturpengarna
            måste brytas. Vi måste givetvis på olika sätt försöka stimulera
            landsting och kommuner att satsa mer på den lokala kulturverksamheten
            så att inte vissa regioner helt förlitar sin kulturverksamhet
            på de statliga bidrag som vi härifrån har fördelat i landet. Jag
            tror att vi är helt överens i den här frågan. Tack.
          </note>
          <note type="speaker">
            Anf. 8 MARIANNE ANDERSSON (c) replik:
          </note>
          <note>
            Fru talman! Jag tror att det är en from förhoppning
          </note>
          <note>
            Charlotta Bjälkebring har när det gäller hur det här skall gå
            till och att utvecklingen i Göteborg skall innebära nysatsningar.
            Jag har inte förstått det så. Vad jag förstår förutsätter utvecklingen
            i Göteborg motsvarande neddragningar på de museer och den verksamhet
            som finns i Stockholm och att pengar skall flyttas över.
          </note>
          <note>
            Vi får se, när organisationskommittén har arbetat, vem som får
            rätt, men jag fruktar att Charlotta Bjälkebring har blivit litet
            lurad i det avseendet.
          </note>
          <note type="speaker">
            Anf. 9 CHARLOTTA L BJÄLKEBRING (v)
          </note>
          <note>
            replik:
          </note>
          <note>
            Fru talman! Jag förstår att de övriga partierna har förstått
            det just så som Marianne Andersson nu säger.
          </note>
          <note>
            Jag är helt övertygad om att det annars hade varit en bred uppgörelse
            i den här frågan.
          </note>
          <note>
            Om man läser årets budget ser man att det särskilt står angivet
            att det kommer att bli ett ökat reformutrymme 1999 och att man
            avser att använda det till museisatsningen i Göteborg. Dessutom
            står det i direktiven till organisationskommittén att man skall
            titta på andra finansieringsmöjligheter för att på så vis också
            utvidga budgeten för den nya myndigheten.
          </note>
          <note>
            Min avsikt och den uppgörelse som detta bygger på innebär inte
            att man skall behöva skära ned på någon verksamhet av publikt
            slag i Stockholm
          </note>
          <note type="speaker">
            Anf. 10 ELISABETH FLEETWOOD (m)
          </note>
          <note>
            replik:
          </note>
          <note>
            Fru talman! Charlotta L Bjälkebring säger "min avsikt är inte...".
            Nej, jag tror inte att det är Charlotta
          </note>
          <note>
            L Bjälkebrings avsikt, men som vi har konstaterat några gånger
            har hon ju faktiskt blivit förd bakom ljuset. Här finns mycket
            farligare konsekvenser. Jag skall inte, fru talman, gå in på hela
            museifrågan, för det skall Jan Backman göra för Moderaternas del.
          </note>
          <note>
            Vad jag vill säga är att bl.a. Folkens Museum Etnografiska i
            Stockholm ju har förklarat sig berett att samarbeta i fråga om
            sina samlingar. Det är självklart.
          </note>
          <note>
            Det finns mycket stora samlingar som nu ligger dolda, och kring
            dem skall vi naturligtvis ha ett samarbete.
          </note>
          <note>
            Vi har också ställt oss öppna till tanken på en gemensam myndighet
            för Etnografiska i Stockholm och
          </note>
          <note>
            Göteborg. Det är möjligt att det kan leda till något positivt.
          </note>
          <note>
            Som jag sade i mitt huvudanförande, fru talman, står vi bakom
            pengarna till Etnografiska i Göteborg och hoppas verkligen att
            man där får ett fortsatt stöd.
          </note>
          <note>
            Jag räknar med att det inte är ett engångsstöd, för då är pengarna
            inte mycket värda.
          </note>
          <note>
            Som sagt: Samarbete kring samlingar och visningar av dem är något
            självklart. Men vad gäller Charlotta L Bjälkebrings avsikt är
            jag orolig - jag är inte orolig för avsikten i sig men för resultatet
            av den.
          </note>
          <note type="speaker">
            Anf. 11 CHARLOTTA L BJÄLKEBRING (v)
          </note>
          <note>
            replik:
          </note>
          <note>
            Fru talman! Man kan givetvis inte i förväg skriva in hur framtiden
            kommer att se ut - givetvis inte.
          </note>
          <note>
            Organisationskommittén, som skall tillsättas för att titta på
            den nya myndigheten, har ett begränsat uppdrag, och kulturutskottet
            har också gjort ett tillkännagivande med anledning av Vänsterpartiets
            motion, som alltså vill att förslaget om en flytt av de tre museerna
            i Stockholm avslås. Man kan tolka det här hur man vill. Organisationskommittén
            kommer att utreda frågan, man kommer att återkomma till regeringen
            med förslag, och regeringen kommer i sin tur att på nytt återkomma
            till riksdagen för fastställande av beslut i den här frågan. Jag
            ser det inte alls som att vi på något sätt är lurade eller att
            loppet är kört, utan frågan kommer senare tillbaka till riksdagen
            igen för vidare prövning vad gäller lokaler, budget, verksamhetens
            innehåll, osv.
          </note>
          <note type="speaker">
            Anf. 12 ELISABETH FLEETWOOD (m)
          </note>
          <note>
            replik:
          </note>
          <note>
            Fru talman! I den här repliken kan jag fatta mig mycket kort.
            Charlotta L Bjälkebring säger: Man kan tolka det här hur man vill.
            Det är just det som är problemet. Det jag är orolig för är just
            att Vänsterpartiet och Charlotta L Bjälkebring har tolkat detta
            såsom ni vill.
          </note>
          <note type="speaker">
            Anf. 13 CHARLOTTA L BJÄLKEBRING (v)
          </note>
          <note>
            replik:
          </note>
          <note>
            Fru talman! Såsom vi tolkar det kommer det också att bli, eftersom
            det är vi som kommer att driva den här processen framåt. Elisabeth
            Fleetwood behöver därför inte alls vara orolig, utan jag hoppas
            att vi gemensamt skall försöka driva den här frågan framåt, så
            att det verkligen kan bli den nysatsning som jag tror att vi alla
            vill ha. Den ideologiska poängen med det här projektet är ju just
            att man skall finna en bred bas för hur människan står i centrum
            i världen och världskulturen, hur vi kan integrera konsten, etnografin,
            arkeologin, osv. Det här är något som vi verkligen kan genomföra
            i och med det nya förslaget.
          </note>
          <note type="speaker">
            Anf. 14 EWA LARSSON (mp):
          </note>
          <note>
            Fru talman! Ledamöter! Åhörare! Jag kommer att korta mina övriga
            anföranden i dag och väljer att utöka det här ett par minuter,
            eftersom vi har ministern här i kammaren under den första halvan
            av dagen.
          </note>
          <note>
            Kulturen, vår inre odling och tillväxt - här gestaltas grunder
            och demokratins livsideal. Genom sin fria karaktär verkar kulturen
            för såväl förändring av det förflutna och förändring i dag som
            för en möjlighet till bearbetning av det förflutna.
          </note>
          <note>
            När vi forskar om äldre kulturer bedömer vi deras status genom
            de konstföremål som har åstadkommits, husens arkitektur, formgivning
            samt samhällets sociala struktur. Så kommer också andra att bedöma
            oss.
          </note>
          <note>
            Vi ledamöter här i kammaren visar genom våra ekonomiska prioriteringar
            hur värdefullt vi anser det vara med just kulturell tillväxt.
          </note>
          <note>
            I dag utgår endast en mycket blygsam summa till kultur över hela
            landet. Av den totala omslutningen på
          </note>
          <note>
            7,1 miljarder kronor utgår 2,3 miljarder till folkbildning och
            480 miljoner till idrott. Av stödet till de stora nationella institutionerna
            avgår cirka halva beloppet till att betala hyra för de nationalmonument
            de är verksamma i.
          </note>
          <note>
            Miljöpartiets huvudkritik mot Kulturutredningen, kulturpropositionen
            och nu det betänkande vi har att ta ställning till är att det
            här bedrivs ett nollsummespel. 20 års kulturpolitik har nu utvärderats,
            dock efter det att Kulturutredningen har lagt fram sitt förslag
            till kulturpolitik. Utvärderingen blev alltså klar efter utredningen.
            Det som föreslås är mest en omfördelning av medel. Jag yrkar därför
            bifall till reservation 7, mom. 9, i vilken Miljöpartiet vill
            att riksdagen ger regeringen till känna att stödet till kulturen
            successivt bör öka.
          </note>
          <note>
            Att inte ge löne- och kostnadsutvecklingskompensation är också
            ett sätt att spara. Vi ledamöter behöver inte rationalisera bort
            en tredjedel av oss för att få
          </note>
          <note>
            2 000 kr mer i månaden, men det sker nu på landets nationella,
            regionala och lokala institutioner. Med det yrkar jag också bifall
            till vår motion 52, mom. 110.
          </note>
          <note>
            Där ger Miljöpartiet löne- och kostnadsutvecklingskompensation
            till Dramaten om 5 miljoner kronor för att man inte skall behöva
            skicka anställda på teatern rakt ut i arbetslösheten och därmed
            belasta AMS
          </note>
          <note>
            budget. Jag anser dessutom att de medel som regeringen har beviljat
            Kungliga Operan och Dramatiska
          </note>
          <note>
            Teatern om 5 miljoner kronor vardera för att de skall få råd
            att avveckla sina anställda i stället skall gå till att behålla
            och utveckla de anställda. Med det vill jag också betona att jag
            inte ställer upp på skrivningen i betänkandet om att "kostymen
            måste minskas".
          </note>
          <note>
            Däremot yrkar jag bifall till Folkpartiets och Miljöpartiets
            gemensamma reservation nr 19, mom. 34, om en teaterutredning.
            I den reservationen tar vi bl.a.
          </note>
          <note>
            upp att kostnadsutvecklingen för alla teatrar har varit snabbare
            än inom andra områden. Jag återkommer till detta senare i debatten,
            under teateravsnittet.
          </note>
          <note>
            Miljöpartiet vill också ge en fanfar till Kulturutredningen,
            det med anledning av kapitlet om arkitektur. Man skriver där att
            vi påverkas av den miljö vi befinner oss i, och så står det nu
            också i propositionen. Tänk om den insikten hade funnits under
            miljonprogrammets dagar och de dagar då landets stadskärnor revs!
            Men det är aldrig för sent.
          </note>
          <note>
            Fru talman! Under två veckors tid har utskottet träffat ett fyrtiotal
            olika organisationer och företrädare för institutioner över hela
            Sverige. Jag önskar verkligen att vi hade haft bättre ekonomiska
            möjligheter att ta hänsyn till mer av all den information som
            givits oss då vi har fått ta del av hela Kultursveriges expressiva
            tankar, idéer och pågående utveckling.
          </note>
          <note>
            En sak kan vi i alla fall i dag lägga på hyllan för mognad och
            möjligen också för förändring av karaktär. Det är förslaget om
            tidsbegränsade, riktade bidrag. Det finns en stark skepsis, kritik
            och oro för avskedande och avvecklande av pågående mycket lyckade
            samarbetsprojekt om förslaget genomförs nu.
          </note>
          <note>
            Företrädare för länsteatrar, länsmusiken och länsmuseer uttrycker
            precis samma farhågor. Det är den mycket svåra ekonomiska situationen
            vid hela landets olika kulturinstitutioner, och därmed också för
            landets kulturarbetare, där utebliven lönekompensation är en viktig
            faktor, som medför att den pågående utvecklingen och det samarbete
            som sker i landet i dag helt riskerar att slås sönder, och det
            var väl ändå inte meningen när förslaget arbetades fram.
          </note>
          <note>
            Jag menar att verkligheten har sprungit ikapp förslaget. Om förändringar
            i bidragsstrukturen ändå skall genomföras, bör de genomföras när
            det finns ett reformutrymme. Nu blir det som ett sparbeting, eftersom
            omfördelningen av det totala statsbidragets regionala dans-, teater-
            och musikinstitutioner och regionala museer lett till ett tidsbegränsat,
            riktat bidrag inom ramen för de tillgängliga medlen.
          </note>
          <note>
            Med detta yrkar jag också bifall till reservation 18, mom. 32.
          </note>
          <note>
            Rent generellt kan det sägas att det inte blir något sparbeting,
            eftersom man kan söka till det ändamål som regeringen nu föreslår
            skall extraprioriteras och man då får tillbaka pengarna. Men genom
            att att detta genomförs samtidigt som det inte tillskjuts extra
            medel - det finns ju redan i dag möjlighet att söka extra medel
            hos Kulturrådet - blir det, som jag i dag ser det, ett rent sparbeting.
          </note>
          <note>
            Fru talman! Jag och Miljöpartiet menar att kulturens betydelse
            ökar i en tid av stora förändringar, och det må gälla förändringar
            som uppstår i samband med det traditionella industrisamhällets
            upplösning med ändrade sociala villkor eller som följd av globala
            förskjutningar.
          </note>
          <note>
            Kulturen är vår vägvisare och färjelots över floden.
          </note>
          <note>
            Kulturen hjälper oss att bearbeta konflikter, inre som yttre,
            att reflektera och ta språnget ut i det okända
          </note>
          <note>
            Kulturen är människors sätt att bekräfta sin identitet och självrespekt.
          </note>
          <note>
            Om vi här i riksdagen inte bara med ord utan också med konkreta
            ekonomiska handlingar visar landets kommuner att vi ökar anslaget
            till kulturen, blir vi förebilder. Kommunens politiker kan då
            få det lättare i sitt val mellan en musikskola, en kulturskola,
            en parkeringsplats eller ett köpcenter.
          </note>
          <note>
            Eftersom Miljöpartiet inte har någon egen sedelpress, hoppas
            vi att vi tillsammans med andra partier, av typen regerande partier,
            kan fördela om medel från andra utgiftsområden till nästa års
            budget. Eftersom den vägen inte har varit framkomlig i årets budget,
            har vi valt att omprioritera medel inom utgiftsområde
          </note>
          <note>
            17 och i viss mån också inom utgiftsområde 16 Utbildning och
            utgiftsområde 14 Arbetsmarknad.
          </note>
          <note>
            Inom området kultur har anslaget till folkbildning minskats med
            40 miljoner kronor. Pengarna är avsedda att gå till de stora fackliga
            organisationerna LO,
          </note>
          <note>
            TCO, SACO, LRF, Sveriges Fiskares Riksförbund och Företagarnas
            Riksorganisation för uppsökande verksamhet bland arbetslösa och
            skall mixas ihop med vuxenutbildningssatsningar. Miljöpartiet
            menar att om fackföreningsrörelsen vill arbeta med uppsökande
            verksamhet, kan den göra det med egna medel. LO
          </note>
          <note>
            kan t.ex. avsätta de 20 miljoner kronor som man annars ger till
            socialdemokraternas valrörelse, i stället till uppsökeri bland
            arbetslösa.
          </note>
          <note>
            Annars har vi ju ett utbildningsutskott och ett arbetsmarknadsutskott.
            Detta mischmasch skall nu bekostas ur kulturutskottets mycket
            marginella budget, medan arbetsmarknadsutskottet, inte kulturutskottet,
            bedömer och förmedlar medel till kulturarbetare. Vi har svårt
            att acceptera denna tågordning. Jag återkommer till det under
            block 4, när vi skall prata om konstnärernas ekonomiska villkor.
          </note>
          <note>
            Miljöpartiet tillför också pengar till folkbildningen. Vi har
            föreslagit att de medel som inte tagits i anspråk av komvux för
            utbildning av arbetslösa skall användas inom folkbildningen, förmedlade
            via folkhögskolor och studieförbund, för samma ändamål.
          </note>
          <note>
            Dessa har köer och efterfrågar i dag mer, och de har kapacitet
            för att få ut denna utbildning.
          </note>
          <note>
            Så tillbaka till de 40 miljoner som Socialdemokraterna och Centern
            ger till facken. Miljöpartiet vill i stället använda de pengarna
            till mer kultur. Det lokala arrangörsstödet förstärker vi redan
            i år med 4 miljoner kronor. Detta betyder oerhört mycket för en
            utveckling av ett mer allsidigt och lokalt förankrat musikutbud
            över hela landet. Vi kommer även aktivt att fortsätta att agera
            mot regeringens tankar på att övervältra kostnaderna för länsmusiken
            på landstingen. Det gemensamma avtalet går att säga upp men kan
            inte ensidigt brytas.
          </note>
          <note>
            Dagens mycket svåra ekonomiska situation för landets landsting,
            där sjukvården i vissa fall inte kan klaras på ett anständigt
            sätt, medför enligt Miljöpartiet att ett delat ekonomiskt ansvar
            för länsmusiken bör anstå. Om regeringens ekonomiska planer för
          </note>
          <note>
            1998 skulle gå igenom i riksdagen, riskerar länsmusiken att halveras
            och 2 000 musiker att få gå ut i arbetslöshet, samtidigt som 40
            miljoner skall gå till fackligt uppsökande verksamhet bland arbetslösa.
            Hur har Centern kunnat gå med på något så galet? Satsa pengarna
            på musik i stället!
          </note>
          <note>
            Och varför kan inte utskottet stödja mp:s förslag om ytterligare
            1 miljon kronor till forskningsnätverket
          </note>
          <note>
            Mimers verksamhet? Det talas i propositionen så mycket om eldsjälar
            och nätverk. För att ha en folkbildningsforskning av hög kvalitet
            behövs det mer pengar. Den svenska folkbildningsidén är ju helt
            världsunik.
          </note>
          <note>
            Fru talman! Jag och Miljöpartiet avser också att stödja landets
            kollektivverkstäder med 5 miljoner kronor. Vi återkommer med ett
            mer detaljerat anförande senare i den här debatten.
          </note>
          <note>
            Förutom den ekonomiska satsningen på 3,7 miljoner kronor till
            Göteborgs etnografiska museum, som hela utskottet står bakom,
            vill Miljöpartiet att det för projekteringsstart av ett nationellt
            kvinnomuseum och ett filmmuseum avsätts 5 miljoner kronor till
            vartdera projektet, vilket jag återkommer till senare under block
            5.
          </note>
          <note>
            Med sorg i hjärtat kan jag dock konstatera att den överenskommelse
            med Socialdemokraterna som
          </note>
          <note>
            Vänstern så stolt talar om, avseende att tre olika museer skall
            få en ny central administration i Göteborg, inte har förändrats.
            Det är propositionsförslaget som gäller.
          </note>
          <note>
            I det pressmeddelande som kulturministern skickade ut den 12
            december säger hon så här:
          </note>
          <note>
            "Övertonerna i de senaste månadernas debatt har inte kunnat ta
            död på idén om ett nytt tvärvetenskapligt och öppet museum." Vem
            har velat ta död på det? Jag har inte hört att någon har velat
            ta död på det. Jag har bara hört att folk har tyckt att det här
            är en jättebra idé. Det är fel skrivet. Alla är positiva.
          </note>
          <note>
            Vi i Miljöpartiet säger "utredning först" för att få kontroll
            på finansieringen. Som det nu är skrivet skall finansieringen
            ske inom museianslaget, och då undrar vi vilka museer som skall
            läggas ned eller få minskade anslag. Det vill vi ha reda på först.
            Alltså utredning först!
          </note>
          <note>
            Det heter vidare i pressmeddelandet: "De förslag som förs fram
            i kulturpropositionen har accepterats fullt ut." Då undrar jag
            vad det är för överenskommelse som Vänstern talar om. Det står
            ingenting om
          </note>
          <note>
            Vänstern här. Vad är det som ni har vunnit?
          </note>
          <note>
            Det var sorgligt.
          </note>
          <note>
            Svenskt kulturliv håller på att förändras på ett smygande sätt.
            Jag noterar att kulturministern när kulturpropositionen presenterades
            sade att hon egentligen inte tycker om sponsring. Men verkligheten
            säger oss att vi får vara glada för att allt fler sponsorer i
            dag väljer just kultursponsring för sin reklam, eftersom en del
            av svenskt kulturliv i dag helt eller delvis får förlita sig på
            sponsring. Annars skulle t.ex. inte några utställningar bli producerade
            på Nationalmuseum. Museets statliga anslag går åt till att täcka
            hyres- och personalkostnader. Inga föreställningar skulle spelas
            på världens äldsta teater, Drottningsholms slottsteater, det skulle
            inte bli någon opera i Göteborg, inte någon Musik vid Siljan,
            inte någon Falu musikfestival osv.
          </note>
          <note>
            Jag anser det dock vara synnerligen olämpligt när företag som
            Shell höjer sitt anseende genom att sponsra en statlig kulturskatt.
            Därför vill nu Miljöpartiet att det införs generella moraliska,
            etiska och estetiska regler för kultursponsring, som stöd för
            institutioner och organisationer som i dag får förlita sig på
            medfinansiärer i form av sponsorer. Dagens sponsringsregler är
            anpassade till de förhållanden som råder för idrottssponsring.
            Samma regler för exponering av företagen kan inte gälla för kulturen.
            Lagtexten behöver därför förtydligas. Det går inte att likställa
            en teaterscen med en hockeyrink.
          </note>
          <note>
            När det gäller pengar till icke statliga lokaler anser vi att
            regeringens förslag om ett anslag om 10 miljoner kronor måste
            vara ett misstag. De pengarna räcker ju inte ens till att täcka
            de renoveringsbeslut som redan är tagna, om de skall bli klara
            under det här budgetåret. Och vi kan inte bevilja en enda krona
            till för några nya renoveringar - inga nya beslut och inga nya
            projekt.
          </note>
          <note>
            Miljöpartiet avsätter i stället 15 miljoner kronor extra under
            budgetperioden och hoppas att regeringen kommer tillbaka med besked.
            Kulturutredningen gjorde en kulturpolitisk bedömning, och vi fann
            att dessa medel hade använts på ett väldigt positivt sätt.
          </note>
          <note>
            Vi föreslog att begreppet skulle utökas till att innefatta även
            biografer.
          </note>
          <note>
            I kulturpropositionen skriver också regeringen att medlen har
            haft en avgörande betydelse för regionala och lokala satsningar
            på kultur. De skall bedrivas med nuvarande inriktning, står det.
            Regeringen hänvisar till budgeten för 1997, men när den så kommer
            finns inte ens pengar till redan beviljade satsningar. Det här
            kan inte vara sant!
          </note>
          <note>
            Jag slutar här och återkommer senare i debatten.
          </note>
          <note type="speaker">
            Anf. 15 ANDRE VICE TALMANNEN:
          </note>
          <note>
            På talarlistorna har vi ett visst pensum som vi skall hinna med
            i dagens debatt.
          </note>
          <note type="speaker">
            Anf. 16 CHARLOTTA L BJÄLKEBRING (v)
          </note>
          <note>
            replik:
          </note>
          <note>
            Fru talman! Egentligen är det kanske dumt att ta debatten om
            museerna nu, men jag vill bara kort försöka svara på Ewa Larssons
            frågor.
          </note>
          <note>
            Inga förändringar skall göras förrän 1999, och förslagen kommer
            i budgeten 1998. Då tar riksdagen ställning. År 1997 kommer inga
            förändringar att ske.
          </note>
          <note>
            Ewa Larsson frågade vad Vänsterpartiet har vunnit. Nog för att
            jag är en tävlingsmänniska, men jag är inte en tävlingsmänniska
            på samma nivå som
          </note>
          <note>
            Ewa Larsson verkar vara. Men det vi har vunnit är att ett gott
            förslag som kan bli något väldigt bra inte hamnar i papperskorgen.
            Det är vad vi framför allt har vunnit.
          </note>
          <note type="speaker">
            Anf. 17 EWA LARSSON (mp) replik:
          </note>
          <note>
            Fru talman! Det goda förslaget bör enligt Miljöpartiets reservation
            utredas först. Om man vill inrätta ett världskulturmuseum i Göteborg
            måste det göras en förutsättningslös utredning. Vi tycker att
            idén är bra.
          </note>
          <note>
            Den främjar både förnyelse och utveckling. Men vi vill utreda
            först, och det vill inte Vänsterpartiet. De vill besluta i dag
            om att huvudmannaskapet för tre museer i Stockholm skall förläggas
            till Göteborg.
          </note>
          <note>
            Moderaterna vill förlägga två museer och huvudmannaskapet för
            Etnografiska museet i Stockholm till
          </note>
          <note>
            Göteborg. Det vill även Centerpartiet och kd.
          </note>
          <note>
            Jag kan inte förstå att man har den inställningen att man inte
            vill utreda först. Innan Miljöpartiet förlägger ett administrativt
            ansvar för i dag över 100
          </note>
          <note>
            personer på Folkens museum i Stockholm till Göteborg, där man
            har mindre än tio personer anställda, vill vi se hur det här världskulturhuset
            skall se ut och varifrån pengarna skall tas som skall finansiera
            det hela.
          </note>
          <note type="speaker">
            Anf. 18 CHARLOTTA L BJÄLKEBRING (v)
          </note>
          <note>
            replik:
          </note>
          <note>
            Fru talman! Det här förslaget är utrett, dels i Museiutredningen,
            dels i Kulturutredningen. Det är inte utrett exakt i sak, men
            i den stora helheten har dessa frågor redan belysts. Organisationskommittén
            skall fortsätta att utreda förslaget och återkomma till regeringen,
            som i sin tur skall återkomma till riksdagen.
          </note>
          <note>
            Vänsterpartiet är kanske ett parti som till skillnad från de
            andra partierna försöker göra praktisk politik av de förslag som
            kommer fram. Vi försöker att inte bara utreda. Vi tycker att vi
            inte kan utreda den här frågan i flera år till. Vi har haft en
            kulturutredning och en museiutredning. Nu måste vi gå vidare,
            och det gör vi - på det här sättet.
          </note>
          <note type="speaker">
            Anf. 19 EWA LARSSON (mp) replik:
          </note>
          <note>
            Fru talman! Jag har inte sett någon utredning om något världskulturmuseum
            i Göteborg. Det var en ny idé för mig och för många andra. Kan
            Charlotta L
          </note>
          <note>
            Bjälkebring precisera var det har utretts någonstans?
          </note>
          <note>
            Jag undrar vilken uppgörelse Vänsterpartiet har med Socialdemokraterna
            eftersom ministern den 12
          </note>
          <note>
            december i sitt pressmeddelande talar om att kulturpropositionen
            har accepterats fullt ut. Vad är det för uppgöresle ni har gjort?
          </note>
          <note type="speaker">
            Anf. 20 FANNY RIZELL (kd):
          </note>
          <note>
            Fru talman! Det har sagts många vackra ord om kulturen här. Kulturen
            är omistlig - det jag kan verkligen instämma i. Men kulturen är
            också litet abstrakt, och det gör att det kan vara svårt att beskriva
            vad vi menar med det, vad vi lägger in i begreppet kultur och
            hur vi skall behandla kulturen.
          </note>
          <note>
            I Kulturutredningen säger man att med kultur menas konsterna,
            medierna, bildningssträvandena och kulturarven. Det är en begränsning
            av begreppet kultur men kanske en viktig sådan. Ändå måste man
            slå fast att det praktiskt hanterbara inte får begränsa vår syn
            på kulturen.
          </note>
          <note>
            Kulturen har väldigt stor betydelse för samhället i dess helhet
            men kanske ännu större betydelse för oss som individer. Någon
            har sagt att kultur är spår som människor lämnar efter sig. Det
            låter mycket intressant, eftersom det innebär att också du och
            jag är kulturarbetare och kulturbärare i allra högsta grad.
          </note>
          <note>
            Kultur kan innebära möjligheter för människor att vidga sitt
            vetande, att göra nya erfarenheter, att utvecklas, att uttrycka
            sin mening, att påverka och att förändra.
          </note>
          <note>
            Under vissa delar av vår historia, men också nu, har kulturyttringar
            förtryckts och mänskligheten bildligt sett tagit ett steg tillbaka.
            Jag hoppas att vi kan medverka till att detta inte händer alltför
            mycket i vår tid.
          </note>
          <note>
            I vår egen tid har vi stora möjligheter, egentligen fantastiska
            möjligheter. Vår kultur tillförs ständigt nya inslag, inte minst
            genom de nya svenskarna. Det är välkomna inslag, och det är kanske
            viktigt att påpeka att detta har skett under lång tid. Under hela
            vår historia har vi påverkats av människor som kommit till oss
            utifrån, och det har berikat vår kultur. Det gör det i dag också.
            Det bör vi påminna oss när rasism och främligsfientlighet gör
            stora insteg. Det mångkulturella samhället är en tillgång för
            oss.
          </note>
          <note>
            Det är viktigt att kulturen kommer alla till del och att den
            sprids över hela landet. I det avseendet har kulturpropositionen
            gjort många framsteg, och det vill jag gärna berömma. Både regering
            och utskott har strävat efter att fördela anslag och ansvar över
            hela landet, till regioner och lokala huvudmän. Det är viktigt.
          </note>
          <note>
            Det är också viktigt att vår tids konstnärer och kulturarbetare
            ges förutsättningar att skapa och utveckla vår tids kultur. Naturligtvis
            måste man då fråga sig vilken betydelse det ekonomiska stödet
            har. Hur skulle Dramaten utvecklas om den fick ett antal miljoner
            mer just nu när den befinner sig i en ekonomisk kris och utvecklingsmöjligheterna
            syns små? Skulle
          </note>
          <note>
            Länsmusiken möjligen ljuda starkare om inte hoten om minskade
            bidrag lade sordin på instrumenten, eller kanske ännu mer på människorna?
          </note>
          <note>
            Något svar på de frågorna får vi inte. Kulturen överlever - det
            gör den alltid. Men vi får inte veta vad vi går miste om eller
            om vi går miste om någonting.
          </note>
          <note>
            Det är inte fel att ompröva statliga anslag eller ens att dra
            in dem, om man vet att det är riktigt. Men det är fel att se varje
            anslag till kulturen som en subvention när det i stället är en
            investering. Det ser man lätt när man betraktar satsningar som
            görs på barn och ungdom.
          </note>
          <note>
            Det finns mycket intressant i kulturpropositionen.
          </note>
          <note>
            Jag hoppas att kulturhuvudstadsåret skall ge hela
          </note>
          <note>
            Sverige en injektion av vitalitet och stimulera oss alla, inte
            minst i riksdagen, på många olika sätt till att göra kulturella
            framsteg.
          </note>
          <note>
            Kulturpropositionen har formulerat en del mål.
          </note>
          <note>
            Målformulering är en svår konst. Utskottet tyckte inte att det
            var bra nog, utan har föreslagit sju mål. Det är helt naturligt
            att det finns olika idéer om vilken målsättning man skall ha,
            och kanske ännu fler om hur de målen skall formuleras. Formuleringen
            är i och för sig väldigt viktig, därför att vi lägger in så olika
            saker i de ord vi använder.
          </note>
          <note>
            Yttrandefriheten är det första viktiga målet, och det är viktigt
            att skapa reella förutsättningar för alla att använda den. Ändå
            är det något av en utopi att vi skulle ha samma möjligheter att
            använda den. Det har vi inte. Somliga människor har tillgång till
            medierna, andra inte.
          </note>
          <note>
            Det andra målet - att verka för att alla får möjlighet att bli
            delaktiga i kulturlivet är viktigt och riktigt.
          </note>
          <note>
            Man bör få möjlighet till eget skapande, men också där har vi
            litet olika förutsättningar.
          </note>
          <note>
            Att främja kulturell mångfald och konstnärlig förnyelse, det
            tredje målet, är viktigt och bra. I betänkandet står: och därigenom
            motverka kommersialismens negativa verkningar. Det har diskuterats
            här tidigare. Jag har inte haft så svårt att acceptera det, därför
            att allt som är negativt kan och bör motverkas.
          </note>
          <note>
            Jag kan hålla med om att det kanske är litet onödigt att skriva
            så här, men jag har accepterat det.
          </note>
          <note>
            Det fjärde målet är att kulturen skall ges förutsättningar att
            vara en dynamisk, utmanande och obunden kraft. Det är mycket vackra
            ord, men jag har försökt att i tanken få ned dem på jorden. Det
            är litet svårt.
          </note>
          <note>
            Man skriver om att bevara och bruka kulturarvet, det femte målet.
            Det tycker jag är något av kärnan i kulturen, och ett viktigt
            mål.
          </note>
          <note>
            Att främja bildningssträvandena är det sjätte målet. Det är den
            målsättning jag tycker allra bäst om.
          </note>
          <note>
            Jag uppskattar den väldigt mycket. Bildning är ett ord som inte
            används så ofta nu. Ibland hör man det användas synonymt med utbildning.
            Kulturrådet definierar det som en uppsättning kunskaper, värderingar,
            normer och ideal - ganska fint! När min mamma skulle förklara
            ordet bildning för mig sade hon att det betyder vett och vetande,
            hut och hållning. Om man inte gillar ordet hut kan man byta ut
            det mot hänsyn.
          </note>
          <note>
            Jag önskar verkligen att bildningssträvandena har den inriktningen.
            Eja, vore vi där!
          </note>
          <note>
            Den sjunde målsättningen är att främja internationellt kulturutbyte
            och möten mellan olika kulturer. Jag tycker att om man vill ha
            få målsättningar kunde man kanske ha inarbetat detta i mål nr
            3, men jag vill understryka att det är väldigt viktigt.
          </note>
          <note>
            I kulturpropositionen finns en del nya uppslag.
          </note>
          <note>
            Det talas om kulturella uppdrag, vilket jag tycker är väldigt
            intressant. Det finns vissa svårigheter med detta. Men jag tror
            att nytänkande är bra, och det är bra att försöka med nya idéer.
            Det är viktigt att detta utvärderas så att vi sedan kan se vidare
            om det skall förlängas, och hur korta tider man skall ha på sig.
            Det är också väldigt viktigt att det i propositionen och från
            utskottets sida understryks att regionerna måste ha ett stöd och
            att kulturen måste föras ut i regionerna.
          </note>
          <note>
            Det talas rätt mycket om kulturarbetare; om deras möjligheter,
            deras förutsättningar och deras arbetsförhållanden. Jag vill understryka
            att det inte finns någon motsättning mot det som skrivits om detta.
            Det är viktigt att vi använder våra kulturarbetare på rätt sätt.
          </note>
          <note>
            I utskottets betänkande finns en del kritik mot handläggningen
            av kulturpropositionen. Jag vill verkligen ansluta mig till den
            kritiken. I strid mot de överväganden som har gjorts i fråga om
            budgetreformen har regeringen lagt fram ett förslag, en proposition,
            vid en sådan tidpunkt att den måste behandlas samtidigt som budgetpropositionen.
            Det var väl ändå inte meningen, och det är djupt beklagligt. Jag
            tycker att kulturen är för viktig för att behandlas så här brådstörtat.
            Den är värd ett bättre öde.
          </note>
          <note>
            På grund av att ryktet säger att kulturministern inte är här
            hela dagen har jag gjort en rockad i mina anföranden, och tar
            upp något om Etnografiska museet i
          </note>
          <note>
            Göteborg. Min kritik av det förslaget är inte fullt lika hovsam.
            Att staten övertar huvudansvaret för Etnografiska museet i Göteborg
            är helt i sin ordning. Vi kan gratulera Göteborg till det. Jag
            kan också acceptera en gemensam myndighet för de två etnografiska
            museerna i Göteborg och Stockholm, och man kan bara applådera
            att staten skjuter till 3,7 miljoner kronor för 1997.
          </note>
          <note>
            Men sedan finns det väldigt mycket mer som är svårt att acceptera.
            Riksdagen har inte fått något underlag att fatta beslut om. Elisabeth
            Fleetwood har beskrivit detta ganska väl, så jag skall inte göra
            det allt för långvarigt. Utan underlag skall det beslutas att
            myndigheten skall ligga i Göteborg, att Medelhavsmuseet, Östasiatiska
            museet och Folkens Museum
          </note>
          <note>
            Etnografiska till vissa delar - hur mycket vet ingen -
          </note>
          <note>
            skall flyttas till Göteborg. Det kan man inte acceptera.
          </note>
          <note>
            Som om detta inte vore nog skall en organisationskommitté i efterhand,
            efter beslutet, presentera vad riksdagen borde ha fått veta innan
            beslutet skulle fattas.
          </note>
          <note>
            Varför fick inte riksdagen utredningen före beslutet? Varför
            kördes personalen över? Det är frågor jag vill rikta till kulturministern,
            och jag hoppas få svar på dem tillsammans med svaren på de frågor
            Elisabeth Fleetwood har ställt.
          </note>
          <note>
            Jag vill rätta till det som Ewa Larsson sade om att vi inom Kristdemokraterna
            hade varit med och beslutat om att myndigheten skulle flyttas
            till Göteborg.
          </note>
          <note>
            Det har vi inte.
          </note>
          <note>
            Det har under resans gång sagts av företrädare för utskottsmajoriteten
            att man har backat och att förslaget är ändrat, men det kan jag
            inte läsa ut av texten.
          </note>
          <note>
            Dessutom kan man i betänkandet på s. 126 läsa att utskottet föreslår
            att riksdagen skall godkänna vad regeringen förordat. Regeringen
            har inte förordat något annat än det som står i propositionen.
            Den överenskommelse som är gjord mellan Socialdemokraterna och
            vänstern borde finnas presenterad i betänkandet, men jag kan inte
            finna något där. Mina yrkanden återkommer jag till senare.
          </note>
          <note type="speaker">
            Anf. 21 EWA LARSSON (mp) replik:
          </note>
          <note>
            Fru talman! Jag ber om ursäkt om jag uttryckte mig slarvigt,
            Fanny Rizell. Jag vill bara återge något ur Kristdemokraternas
            reservation: Kristdemokraterna har kommit fram till att de båda
            museerna bör sammanföras till en gemensam myndighet. Det är det
            jag är mest förvånad över - att Kristdemokraterna kan fatta ett
            sådant beslut utan att det har föregåtts av en förutsättningslös
            utredning. Man bara slår ihop två museer. Eftersom inte båda kan
            vara ansvarsmuseer undrar man vad nästa steg blir. Vore det inte
            bättre att utreda det först?
          </note>
          <note type="speaker">
            Anf. 22 FANNY RIZELL (kd) replik:
          </note>
          <note>
            Fru talman! Jag kan hålla med Ewa Larsson om att det kanske inte
            skulle ha beslutats om någonting över huvud taget i den här frågan
            förrän utredningen är gjord. Det hade varit det riktiga förfaringssättet.
          </note>
          <note>
            Men jag kunde tänka mig en gemensam myndighet, och jag tyckte
            att det var rimligt att den i så fall låg i Stockholm eftersom
            museet i Göteborg tydligen har ganska stora problem. Man säger
            där att museet är nedpackat i lådor, och att det inte har kunnat
            fungera fullt ut. Därför tyckte jag att det var ganska rimligt
            att myndigheten låg kvar i Stockholm, åtminstone så länge det
            inte var klart hur museet i Göteborg skulle fungera.
          </note>
          <note>
            Men jag kan hålla med om att det finns en viss riktighet i det
            Ewa Larsson säger - ingenting borde ha beslutats innan en utredning
            hade gjorts.
          </note>
          <note type="speaker">
            Anf. 23 EWA LARSSON (mp) replik:
          </note>
          <note>
            Fru talman! Det finns fortfarande möjlighet att stödja Miljöpartiets
            reservation. I den stöder Miljöpartiet den fantastiska idén, men
            förordar en utredning först.
          </note>
          <note>
            Kristdemokraterna har sagt att en organisationskommitté kan redovisa
            sitt uppdrag sedan. Regeringen har också slagit fast att Organisationskommittén
            inte skall utreda några om, utan hur. Det är väldigt tydligt formulerat.
            Jag tycker nog att det hade varit rimligt att bestämma sig för
            en förutsättningslös utredning. Som sagt var - möjligheten finns
            fortfarande.
          </note>
          <note type="speaker">
            Anf. 24 ÅKE GUSTAVSSON (s):
          </note>
          <note>
            Fru talman! Den kulturpolitik som riksdagen nu skall lägga fast
            kommer att ha bäring in på 2000-talet.
          </note>
          <note>
            Det är viktigt, och det tror jag också att en bred majoritet
            av svenska folket tycker, att man har en bred politisk enighet
            om målen för kulturpolitiken. Jag är övertygad om att de mål som
            riksdagen fastställde år
          </note>
          <note>
            1974 under mycket bred enighet, och just detta faktum, har inneburit
            att de fått ett bättre genomslag än vad de annars skulle ha fått.
          </note>
          <note>
            Vi har därför från utskottet under beredningen av såväl budgetpropositionen
            i detta avseende som kulturpropositionen varit noga med att lyssna
            på människor och dem som velat uppvakta oss. Det innebär att beredningsprocessen
            har blivit extra tung när vi har tagit emot uppemot 40 uppvaktningar
            i anledning av dessa propositioner. Denna öppenhet är för varje
            politiker viktig att visa gentemot de människor på vilkas uppdrag
            vi arbetar.
          </note>
          <note>
            Men vi har också ett ansvar att lyssna på varandra under beredningen
            av ärendet i utskottet. Från Socialdemokraternas sida har vi strävat
            efteratt inom utskottet nå lösningar med andra partier. Jag kan
            säga så här i efterhand att dessa partier också i stor utsträckning
            har visat motsvarande öppenhet. Därför har arbetet kunnat bedrivas
            i en konstruktiv anda. För detta vill jag tacka företrädarna för
            alla partier. Det är bäst att göra det inledningsvis innan jag
            börjar att polemisera.
          </note>
          <note>
            Sedan utskottet år 1992 tog initiativ till Kulturutredningen
            har det förts en omfattande diskussion om de kulturpolitiska målen.
            Utskottet har gjort vissa ändringar och kompletteringar av propositionens
            förslag till mål. Vi har nu sju mål, och därigenom tror jag att
            vi täcker in de flesta aspekterna på kulturpolitiken.
          </note>
          <note>
            Målen gäller sådant som att värna yttrandefriheten, allas delaktighet
            till kulturlivet och att främja kulturell mångfald. Ett annat
            mål är att kulturen skall vara en utmanande och obunden kraft
            i samhället.
          </note>
          <note>
            Ytterligare ett mål är att kulturpolitiken skall bevara och bruka
            kulturarvet. Det senare målet hör delvis ihop med ett annat av
            målen, nämligen att främja internationellt kulturutbyte och möten
            mellan olika kulturer inom landet. Det kan inte ofta nog upprepas
            att det inte finns någon motsättning mellan det målet och att
            bevara vårt kulturarv. Det är snarast så att dessa båda mål är
            kommunicerande kärl.
          </note>
          <note>
            Ett av de mål som utskottet har tillfört är just att främja bildningssträvanden.
            Kulturrådets remissyttrande i frågan och de markeringar det gjorde
            i sitt yttrande har i varje fall för min del varit viktigt. I
            dag talar vi ofta om utbildning, och då menar vi i de flesta fall
            yrkesutbildning. Men vi behöver inte bara utbildning, utan vi
            behöver också bildning, dvs. ett bredare perspektiv som hjälper
            oss att orientera oss i tillvaron.
          </note>
          <note>
            Jag sade förut att det ligger ett stort värde i att ha en bred
            politisk enighet om de kulturpolitiska målen.
          </note>
          <note>
            Jag anser att slutresultatet har blivit bra. Men moderaterna
            har valt att också i kulturpolitiken ställa sig vid sidan om.
            De yrkar avslag och vill att regeringen, som de tydligen i detta
            sammanhang har stort förtroende för, skall återkomma med ett nytt
            förslag. Moderaterna ogillar framför allt att det i målen talas
            om att motverka kommersialismens negativa verkningar.
          </note>
          <note>
            Jag delar uppfattningen att kommersialism inte är något negativt
            i sig. Vi får inte skapa intrycket att kultur är lika med bidrag
            eller att det är fult att kulturarbetare tjänar pengar. Då riskerar
            vi att tappa bort det grundläggande, nämligen att ett levande
            kulturliv självklart förutsätter att det finns en publik.
          </note>
          <note>
            Den fantastiska musikalen Kristina från Duvemåla upphör inte
            att vara kultur och blir kommersiell i negativ mening därför att
            den blivit en enorm framgång både på scen och på skiva. Men genom
            den formulering som utskottet har fastnat för tycker jag faktiskt
            att Moderaterna kunde ha ställt upp. Målet föreslås ju bli att
            "främja kulturell mångfald, konstnärlig förnyelse och kvalitet
            och därigenom motverka kommersialismens negativa verkningar".
          </note>
          <note>
            Är det verkligen nödvändigt att vara så förtjust i marknadskrafterna
            att Moderaterna inte kan se några problem? Är det alltid den stora
            stygga staten som är ett hot i Moderaternas värld? Som märklig
            framstår
          </note>
          <note>
            Moderaternas reservation om kulturens egenvärde, reservation
            nr 1, där man understryker att det är fråga om ett värde i relation
            till enskilda medborgare, som kommer till uttryck genom den enskildes
            val av kulturaktivitet. Så långt kan man hänga med, men när man
            fortsätter med att säga i reservationen: "Att med skattemedel
            söka styra medborgarnas val mot olika former av kulturverksamhet
            är att underskatta den enskilda människans förmåga till val liksom
            hennes värderingar.", blir det litet konstigare.
          </note>
          <note>
            Om man bortser från ordvalet att "söka styra", som ju ingen vill
            och säger "stödja och stimulera", som ju alla vill, leder det
            moderata resonemanget till att enbart marknaden skall få avgöra
            medborgarnas val. Hur skall man då kunna motivera att Operan och
          </note>
          <note>
            Dramaten får ett anslag av skattemedel på närmare
          </note>
          <note>
            430 miljoner kronor per år? Hur skall man då kunna motivera de
            stora satsningar som kommuner, landsting och staten gör för att
            hålla uppe en mångfasetterad kultur runt om i landet?
          </note>
          <note>
            Detta moderata resonemang i reservationen väljer jag att betrakta
            som den förhoppningsvis sista kvarlevan av nyliberalismen i svensk
            politik. Jag tror också att denna kvarleva kommer att vara förpassad
            till historiens skräpkammare redan vid nästa kulturdebatt.
          </note>
          <note>
            Många talare har varit inne på frågan om Stockholm som kulturhuvudstad
            år 1998 - Elisabeth Fleetwood var det och likaså Marianne Andersson.
            Det är en stor kulturpolitisk händelse som bör glädja alla kulturintresserade
            oavsett var vi bor någonstans. Med det är lika viktigt att 1998
            blir en satsning på kultur i hela landet. Jag vill understryka
            det som utskottet skriver: "Kulturåret 1998 bör genomföras på
            ett sådant sätt att det samarbete mellan Stockholm och övriga
            landet som nu byggs upp lever kvar och utvecklas efter 1998."
          </note>
          <note>
            Jag vill understryka just detta med samarbete. Den motsättning
            mellan Stockholm och övriga landet som med jämna mellanrum präglar
            kulturdebatten, inte minst den som förs i Stockholm, är olycklig.
            Ingen som engagerar sig i kulturfrågorna kan bestrida
          </note>
          <note>
            Stockholms och dess kulturinstitutioners betydelse för hela Sveriges
            kulturliv. Men jag skulle önska att man i debatten ibland något
            oftare lyfte blicken också ovanför Stockholms horisont. Vi har
            ett vitalt och spännande kulturliv på många håll i vårt land.
            Det gäller inte minst i rikets andra stad.
          </note>
          <note>
            För mig är kultur i hela landet en av grunderna i socialdemokratisk
            kulturpolitik. Det är viktigt att värna om den principen utan
            att den ställs mot Stockholms kulturliv.
          </note>
          <note>
            Ett av de verkligen glädjande inslagen i kulturpolitiken som
            vi nu skall besluta om är att Sverige för första gången får ett
            arkitekturpolitiskt program just i de kulturpolitiska sammanhangen.
          </note>
          <note>
            Det förslaget initierades av Kulturutredningen.
          </note>
          <note>
            Idén kom alltså därifrån. Det blir nu genom det beslut i riksdagen
            som vi har framför oss verklighet. I likhet med Fänrik Stål kan
            jag säga: "Jo, därom kan jag ge besked, om herrn så vill, ty jag
            var med."
          </note>
          <note>
            Personligen gläder jag mig mycket åt detta förslag. Arkitekturen
            lyfts för första gången in ordentligt i en kulturutredning, bl.a.
            som ett resultat av ett seminarium vid Arbetets museum i Norrköping
            kring detta tema 1994. Arkitekturen hamnar nu i kulturens finrum.
            Det arbete som arkitekten Sonny Mattsson gjorde när det gäller
            kulturmagasinet i Helsingborg får därmed ett kulturellt erkännande
            liksom Carl Nyréns arbete med det länsmuseum som han har skapat
            i
          </note>
          <note>
            Jönköping.
          </note>
          <note>
            Propositionens förslag bygger i huvudsak på Kulturutredningen.
            Utskottet har härutöver gjort en del tillägg när det gäller arkitekturavsnittet.
            Nu hoppas jag att vi i den fortsatta debatten kan föra en mer
            konsekvent diskussion utifrån en humanistisk dimension när det
            gäller frågan om hur vi formar vårt kulturlandskap, städer och
            byggnader. Kvalitet och skönhet skall inte underställas kortsiktiga
            ekonomiska överväganden. Kvalitets- och skönhetsaspekterna har
            uppmärksammats i allt för liten grad under de senaste decenniernas
            byggande. Det är dags nu att ändra på detta.
          </note>
          <note>
            Man kan också säga att rätten till en boendemiljö, en stadsmiljö,
            där också skönheten får en chans i hög grad är en fråga om demokrati.
            Alla skall ha den rätten och den möjligheten, inte bara de som
            har ekonomiska möjligheter.
          </note>
          <note>
            Världskulturmuseet i Göteborg kommer vi, det utgår jag från,
            att återkomma till mycket snart. Jag vill bara göra en kommentar
            till Elisabeth Fleetwood när hon till Charlotta L Bjälkebring
            säger att hon har blivit förd bakom ljuset. I så fall har antingen
            jag eller socialdemokraterna i kulturutskottet fört Charlotta
            L
          </note>
          <note>
            Bjälkebring bakom ljuset eller också är socialdemokraterna i
            kulturutskottet också förda bakom ljuset.
          </note>
          <note>
            Det är inte korrekt och jag tycker att vi skall undvika att syssla
            med sådana här konspirationsteorier som lanseras i de här sammanhangen.
            Denna fråga kommer vi att återkomma till i riksdagen. Vi får i
            de sammanhangen dessutom goda möjligheter att ta ställning till
            den frågan ytterligare. Jag tycker att det är en bra uppgörelse
            som Socialdemokraterna och Vänsterpartiet har träffat i riksdagens
            kulturutskott.
          </note>
          <note>
            Med detta är det, fru talman, för mig en stor glädje att yrka
            bifall till utskottets hemställan på samtliga punkter.
          </note>
          <note type="speaker">
            Anf. 25 EWA LARSSON (mp) replik:
          </note>
          <note>
            Fru talman! När vi pratar om kulturens målsättningar vill jag
            ställa en fråga till Åke Gustavsson och knyta den frågan till
            en liten påminnelse om att hela orkestern till Kristina från Duvemåla
            finansierades via
          </note>
          <note>
            AMS-medel, en s.k. rundgång i systemet. Jag vill också påminna
            om att Operan i Stockholm betalar 40
          </note>
          <note>
            miljoner kronor och Dramatiska Teatern 22,5 miljoner kronor i
            hyra till staten, till Fastighetsverket. Det är också rundgång
            i systemet.
          </note>
          <note>
            Då undrar jag om inte socialdemokraterna kan tänka sig att ha
            med litet mer om visioner i målen.
          </note>
          <note>
            Man skulle t.ex. kunna tänka sig att man fyllde på den tredje
            målsättningen, utvidgade den litet grand, och sade: En långsiktig
            och hållbar livsstil vill vi verka för, som utvecklar förmågan
            att hantera livet med minskat beroende av myndigheter och snävt
            marknadstänkande.
          </note>
          <note>
            Det kan väl ändå vara bra att ha visionerna också!
          </note>
          <note type="speaker">
            Anf. 26 ÅKE GUSTAVSSON (s) replik:
          </note>
          <note>
            Fru talman! Det är alltid bra att ha visioner. Inte minst i kulturella
            i sammanhang handlar det om detta.
          </note>
          <note>
            En av kulturens viktigaste uppgifter är ju att stå för avantgardismen,
            att stimulera nytänkande osv.
          </note>
          <note>
            Men jag förstår inte riktigt frågeställningen om visioner när
            man diskuterar att Statens fastighetsverk debiterar hyra för Operan
            och Dramaten. Det tillhör ju inte de mer visionära delarna av
            den här diskussionen.
          </note>
          <note>
            När det gäller arbetsmarknadspolitikens förhållande till kulturpolitiken,
            som väl var den viktiga frågan, skall jag villigt erkänna att
            detta är ett problem. Frågan är hur man skall hantera dels den
            strukturella arbetslösheten, dels den konjunkturellt betonade
            arbetslösheten bland kulturarbetarna.
          </note>
          <note>
            Jag tycker att det förslag som Kulturutredningen lade fram i
            de här sammanhangen, om att försöka särskilja de här sakerna,
            är sådant som man måste arbeta vidare med. Så vitt jag förstår
            avser också regeringen att titta vidare på de här frågorna.
          </note>
          <note type="speaker">
            Anf. 27 EWA LARSSON (mp) replik:
          </note>
          <note>
            Fru talman! Det låter ju bra. Vi återkommer för övrigt till konstnärernas
            ekonomiska villkor litet senare i ett annat block.
          </note>
          <note>
            Jag ville dock lyfta in det nu, och jag är ledsen om utskottsordföranden
            inte förstod logiken i det hela.
          </note>
          <note>
            Det finns olika kulturella ekonomiska rundgångar på fel ställen
            i systemet. Man använder ett siffermaterial där man talar om en
            kostnad för en uppsättning, men där man glömmer att kanske en
            tredjedel av kostnaden finansieras på ett annat ställe. När man
            ger pengar till en budget för en nationell institution glömmer
            man att en stor del av budgeten går tillbaka i form av hyra för
            nationalmonument som kanske skulle finansieras i en annan budget.
            Men det här kan vi återkomma till.
          </note>
          <note>
            Jag ville i visionen peka på en hållbar livsstil och förmågan
            att hantera sitt liv. För visst skall vi väl försöka rensa upp
            i rundgången, eller hur?
          </note>
          <note type="speaker">
            Anf. 28 ÅKE GUSTAVSSON (s) replik:
          </note>
          <note>
            Fru talman! Jag vidhåller att detta i stor utsträckning mer är
            en byråkratisk fråga än en fråga om hur mycket pengar som går
            till t.ex. nationalscenerna.
          </note>
          <note>
            Man kan säga att hyra måste vi ändå ha och därför skall den betalas
            på ett annat sätt. Men då sker motsvarande minskning av anslaget
            i det här fallet. Man kan också säga att skådespelare måste vi
            ändå ha. De skall ha löner, och då kan man betala dem på ett annat
            sätt. Men då sker motsvarande minskning av anslaget.
          </note>
          <note>
            Jag är inte säker på att den viktigaste diskussionen att föra
            är vilka tekniska lösningar man skall ha i de här sammanhangen.
            Jag vill däremot gärna hålla med om och understryka att det är
            viktigt att ha visioner, både i kulturpolitiken och i den politiska
            verksamheten över huvud taget. Vi får väl erkänna att vi som politiker
            alltför många gånger hamnar i sifferexercis och sådana saker som
            inte är riktigt så stimulerande ur de synpunkterna.
          </note>
          <note type="speaker">
            Anf. 29 ELISABETH FLEETWOOD (m)
          </note>
          <note>
            replik:
          </note>
          <note>
            Fru talman! Jag skulle nästan vilja börja med att säga: Käre
            Åke!
          </note>
          <note>
            Vi har talat om bildningsmålet. Vi är helt eniga om att det är
            mycket bra att vi talar om bildning.
          </note>
          <note>
            Bildning är, som Marianne Andersson sade, det som är kvar när
            vi har glömt vad vi lärde oss.
          </note>
          <note>
            Men man glömmer inte allting, Åke Gustavsson.
          </note>
          <note>
            När Åke Gustavsson citerar Fänrik Stål kan jag ta ett annat citat:
            "han kysste och han slog ihjäl med samma varma själ." Det är också
            någonting att komma ihåg,
          </note>
          <note>
            Åke Gustavsson!
          </note>
          <note>
            Jag blev litet förvånad över Åke Gustavssons angrepp bl.a. när
            det gällde kultur i hela landet. Ett av mina avsnitt i mitt huvudanförande
            handlade just om samarbete med hela landet och om att jag är tacksam
            över att dessa förslag nu har kommit på riksdagens bord så att
            vi kan minska den s.k. Stockholmsfientligheten - jag säger hela
            tiden den s.k. Stockholmsfientligheten. På den punkten är vi alltså
            eniga, och det finns inte någon anledning till angrepp.
          </note>
          <note>
            Sedan vill jag gå tillbaka till Åke Gustavssons påstående att
            jag älskar marknadskrafter - inte bara jag, utan hela Moderata
            samlingspartiet. Vi tycker att bra marknadskrafter är bra för
            oss alla. De ger oss jobb och mycket annat. Men de negativa yttringarna
            tycker vi inte om. Det märkliga är bara, när vi ser på den här
            målsättningen, att i utredningen, där både Åke Gustavsson och
            jag och flera andra här satt med, var vi helt eniga om att vi
            skulle ta bort detta mål om negativa marknadskrafter. Vi tyckte
            inte att det negativa skulle komma med i målen; det var därför
            borta. Så kom förslagen till departementet, så kom de tillbaka
            och nu har ni ställt upp på det.
          </note>
          <note>
            Det är väl så att ni måste ställa upp. Vi vet ju alla att en
            regering regerar, och så får man göra det.
          </note>
          <note>
            Således kan vi stryka det också, tycker jag. Då tycker jag inte
            att Åke Gustavssons kritik innehåller så mycket mer än ord.
          </note>
          <note type="speaker">
            Anf. 30 ÅKE GUSTAVSSON (s) replik:
          </note>
          <note>
            Fru talman! Först vill jag tacka för de vänliga orden från utskottets
            värderade vice ordförande. Men jag vet uppriktigt sagt inte vad
            det fanns för anledning för Elisabeth Fleetwood att känna sig
            träffad av det resonemang som jag förde om debatten i Stockholm
            och i övriga landet. Jag gav en allmän skildring av hur jag uppfattar
            debatten. Jag har inte uppfattat att Elisabeth Fleetwood har deltagit
            i den debatten på ett sätt som gör att hon har så stor anledning
            att ta åt sig.
          </note>
          <note>
            Jag diskuterade inte de kulturpolitiska målen i det här sammanhanget
            när jag nämnde kommersialismen, utan det var den moderata reservationen.
            Reservationen säger: "Att med skattemedel söka styra medborgarnas
            val mot olika former av kulturverksamhet är att underskatta den
            enskilda människans förmåga till val liksom hennes värderingar."
          </note>
          <note>
            Om man för ett sådant resonemang leder det till slutsatsen att
            staten, eller samhället kanske vi skall säga för att vara vidare,
            över huvud taget inte skall ha några former av stöd och stimulans
            på marknaden. Då skall man, precis som jag tror det står i Moderaternas
            partimotion, acceptera att en biljett på Operan, för att ta det
            som exempel, kostar 1 500 kr. Det fanns ju en tid här i riksdagen
            under den förra mandatperioden när det fanns företrädare för ett
            politiskt, nämligen nydemokraterna, som sade just detta: Låt marknaden
            sköta detta, vi struntar i det.
          </note>
          <note>
            Moderaterna för dessvärre ett parallellt resonemang. Men jag
            hoppas att det bara är ett tillfälligt feltänkande på den punkten
            och att det hamnar just i historiens skräpkammare, som jag sade
            förut.
          </note>
          <note type="speaker">
            Anf. 31 ELISABETH FLEETWOOD (m)
          </note>
          <note>
            replik:
          </note>
          <note>
            Herr talman! Jag sade också i mitt anförande att
          </note>
          <note>
            75 % betalas av enskilda människor, men att statliga bidrag definitivt
            är nödvändiga framför allt till vissa institutioner och vissa
            verksamheter. Jag försökte hitta detta i mitt manuskript, men
            det gjorde jag inte. Det är bara att återgå till protokollet.
            Statliga bidrag är nödvändiga och mycket nyttiga för att föra
            kulturen framåt och stötta, men icke styra. Bidragen skall stödja
            och framför allt låta de enskilda människorna få del av ett utbud
            där de tar vad själva känner att de vill ha.
          </note>
          <note type="speaker">
            Anf. 32 ÅKE GUSTAVSSON (s) replik:
          </note>
          <note>
            Herr talman! Då vill jag bara till sist säga att jag delar den
            uppfattning som Elisabeth Fleetwood för fram nu i sin replik och
            som möjligen framkom i anförandet. Men som konsekvens därav borde
            också
          </note>
          <note>
            Moderaternas reservation nr 1 ha haft ett helt annat innehåll.
          </note>
          <note>
            Anf. 33 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Riksdagens behandling av kulturpropositionen demonstrerar
            en mycket bred politisk enighet. I siffror ser enigheten ut så
            här. Av de 110
          </note>
          <note>
            punkter som utgör kulturutskottets avslutande hemställan är 102
            punkter en fullständig anslutning till det förslag som läggs fram
            i kulturpropositionen. Endast
          </note>
          <note>
            8 av dessa 110 punkter skiljer sig något från regeringens förslag.
            3 av dessa 8 punkter är smärre justeringar, jag vill säga förbättringar,
            av bibliotekslagen. 2 av de 8 punkterna är synpunkter på utredningsdirektiv
            som av naturliga skäl inte kunde finnas med i propositionen.
          </note>
          <note>
            Detta är naturligtvis utmärkt. Det finns både en samsyn om de
            allmänna grunddragen i svensk kulturpolitik och också samsyn i
            väldigt hög grad om de konkreta förslag som är ett utflöde av
            dessa grunddrag.
          </note>
          <note>
            Herr talman! Kulturpolitiken har, genom regeringens kulturproposition
            och genom de beslut som kommer att fattas här i kammaren, fått
            mer pengar. Det är ett permanent tillskott på ca 100 miljoner
            kronor per år, vilket är en mycket kraftfull markering i ett läge
            när andra statligt finansierade sektorer utsätts för betydande
            besparingar. 100 nya miljoner till kulturen är en mycket kraftig
            markering från regeringen och från riksdagsmajoriteten.
          </note>
          <note>
            Av dessa nya pengar har avsevärda belopp lagts på två av kulturpolitikens
            grundbultar. Den ena är litteratur, läsande och bibliotek. Den
            andra handlar om förbättrande av konstnärernas villkor. Konkret
            innebär det att vi har kompletterat bibliotekslagen med ett nytt
            inköpsstöd för litteratur till folkbiblioteken. Det är helt enkelt
            en svensk version av det norska inköpssystemet. Det skall finnas
            gott om böcker på biblioteken. Böckerna är basverksamheten för
            biblioteken.
          </note>
          <note>
            Dessutom är det så att i 250 av landets 288 kommuner är folkbiblioteket
            den enda offentligt finansierade kulturinstitutionen. De betyder
            kolossalt mycket för kulturlivet i hela landet, tillsammans med
            studieförbunden kan jag tillägga. Genom denna satsning sätter
            vi boken i fokus igen efter några problematiska år, när vi bl.a.
            har kunnat se förskräckande siffror vad gäller t.ex. utlåningen
            till barn och ungdomar. Konkret föreslås också kraftiga förbättringar
            av det selektiva stödet till konstnärerna och kulturarbetarna.
          </note>
          <note>
            För mig och regeringen är detta det viktigaste i kulturpropositionen.
            Just detta handlar om den satsning på kulturella infrastrukturer
            som Charlotta Bjälkebring talade om i sitt inlägg. Utan litteraturen,
            biblioteken och språket skrumpnar andra väsentliga delar av vårt
            kulturliv samman. Jag brukar ofta citera Staffan Valdemar Holm,
            en numera mycket uppburen teaterman, som beskriver sin vandring
            till teatern och musikteatern på det här sättet: Det började med
            boken. Det började med biblioteksbussen. Det började med läsandet.
          </note>
          <note>
            Det blev sedan hans väg till teatern, och så är det för väldigt
            många av oss som är "förgiftade" av kultur. Det började med ordet.
            Det började med språket.
          </note>
          <note>
            Det började med boken.
          </note>
          <note>
            Denna infrastruktur måste hävdas och skyddas.
          </note>
          <note>
            Detsamma gäller naturligtvis konstnärerna. Finns det inte konstnärer
            och kulturarbetare som får en chans att ägna sig åt sin profession
            på heltid, och dessutom göra det på någorlunda rimliga villkor,
            får det också ytterst allvarliga konsekvenser för kulturlivet,
            vare sig det handlar om amatörism eller annat. Vi behöver professionella
            konstnärer som får ägna sig åt detta.
          </note>
          <note>
            Därför har det varit så viktigt att satsa även på denna grundstruktur.
          </note>
          <note>
            I övrigt präglas kulturpropositionen av krav på tillgänglighet
            eller kulturell jämlikhet, som jag oftast talar om. Oberoende
            av var man bor, vilken social bakgrund och tillhörighet man har
            och oberoende av kön och ålder skall alla ges en chans, och helst
            få en lust väckt inom sig, att uppleva och kanske t.o.m.
          </note>
          <note>
            utöva kultur. Detta är kolossalt viktigt för den kulturpolitik
            som kommer till uttryck i kulturpropositionen.
          </note>
          <note>
            Konkret handlar det naturligtvis om satsningar på kultur i hela
            landet. Vi ser det i manifestationen att lägga nästan lika mycket
            pengar på Kulturåret i övriga delar av landet som på kulturhuvudstaden.
            Vi ser det i den fortsatta regionaliseringen där konstnärliga
            uttryck som tidigare har varit i hög grad koncentrerade till storstadsområdena,
            dvs. film, dans och bättre stödjepunkter för bildkonsten, lyfts
            fram i propositionen.
          </note>
          <note>
            Man kan säga att vi har lagt ut kulturpolitiska spår för framtiden.
            De kommer att bära en bra bit framöver. Men självfallet är kulturpolitik
            inte ett område där man kan säga: Nu har vi grejat den, i och
            med den här propositionen. Det måste alla vi som ägnar oss åt
            kulturpolitik återkomma till, sannolikt redan nästa år.
          </note>
          <note>
            Men jag är följaktligen glad över att propositionen har mötts
            av en sådan självklar och stark uppställning från kulturutskottet.
            Jag vill också tacka utskottet för det jättejobb som det i likhet
            med Kulturdepartementet har ägnat sig åt under de senaste månaderna.
          </note>
          <note>
            Herr talman! Samtidigt får man inte förledas tro att kulturpolitik
            skulle vara något som svävar ovanför all annan politik, att den
            är ideologibefriad eller att den är harmlös. Så är det självfallet
            inte. Tvärtom är det så att ett partis ideologiska själ får kropp
            och blir synlig i just kulturpolitiken. Det tycker jag har illustrerats
            väldigt väl av den debatt vi har lyssnat till här under förmiddagen.
            Det har också illustrerats mycket väl i den debatt som har föregått
            denna debatt, dvs.
          </note>
          <note>
            den som förts i framför allt medierna under hösten.
          </note>
          <note>
            Det syns självfallet också i de konkreta förslag som har lagts
            fram som alternativ till kulturpropositionen. Där måste jag särskilt
            säga någonting om
          </note>
          <note>
            Moderata samlingspartiet.
          </note>
          <note>
            Moderaterna vill spara 161 miljoner kronor på den rena kulturbudgeten.
            Dessutom vill de spara 200
          </note>
          <note>
            miljoner kronor på folkbildningsanslaget. Elisabeth
          </note>
          <note>
            Fleetwood talade just om behovet av bildning och bildningsmålet,
            men hon gör uppenbarligen ingen som helst koppling till folkbildningssatsningen.
            I
          </note>
          <note>
            praktiken beklagar alltså Moderaterna att vi har fått ungefär
            100 nya miljoner till kulturen. De miljonerna tycker Elisabeth
            Fleetwood och hennes parti inte att vi skulle ha använt till litteratur,
            bibliotek och konstnärernas villkor - det är ju så man måste tolka
            henne -
          </note>
          <note>
            och inte heller till att få i gång Moderna museet eller till
            att lyfta bort besparingskraven från Operan och
          </note>
          <note>
            Dramaten, för att bara nämna några exempel på vad vi har använt
            dessa pengar till.
          </note>
          <note>
            Förutom att hon vill tänka bort de 100 nya miljonerna vill Elisabeth
            Fleetwood att vi därutöver skall spara drygt 60 miljoner ytterligare
            på kulturen. Här har Moderaterna varit väldigt pricksäkra. Vad
            är det de vill spara på? Jo, de vill inte ha litteraturstödet.
            De vill inte ha fullt stöd för satsningen på lågprisböckerna inom
            En bok för alla. De vill att Riksteatern skall upphöra med sin
            vuxenproduktion. De vill minska de pengar som används till länskonstnärer
            runt om i landet. De vill inte ha något nationellt uppdrag till
          </note>
          <note>
            Arbetets museum - de vill över huvud taget inte ha några pengar
            till Arbetets museum. De vill inte stå för någon utsmyckning av
            boendemiljöer och miljöer där barn och unga vistas, dvs. den offentliga
            miljö där många människor vistas och påverkas av vad de ser runt
            omkring sig. De vill ta bort stödet till ickestatliga lokaler
            för handikappanpassning.
          </note>
          <note>
            Det finns ytterligare punkter att räkna upp. Jag tror att jag
            stannar där.
          </note>
          <note>
            Pricksäkerheten har alltså varit väldigt god. Man kan också säga
            att det är en mycket god illustration till den moderata kultursynen,
            som bygger på en konflikt mellan elit och bredd och som värnar
            elitens revirgränser. Det handlar i själva verket om en klasskamp
            som förskräcker från Elisabeth Fleetwoods och
          </note>
          <note>
            Moderaternas sida.
          </note>
          <note>
            För regeringens del, och som jag har uppfattat det för en majoritet
            i kulturutskottet, handlar det om att elit och bredd samspelar,
            om att så många som möjligt skall få lust till kultur, om att
            kultur faktiskt är en kraft som kan förändra både människor och
            samhälle och som vi är angelägna att många skall få vara med i.
          </note>
          <note>
            Kulturdebatten har under hösten i hög grad präglats av det som
            är en liten del i kulturpropositionen, nämligen det konkreta förslaget
            om att göra något helt nytt och spännande inom svenskt museiliv.
            Jag anser att debatten har fått orimliga dimensioner och har trängt
            ut väldigt mycket annat intressant som vi borde ha diskuterat
            offentligt under hösten. Likväl är frågan konkret, och den är
            enkel att ta - eller eventuellt förlora - partipolitiska poänger
            på. Alltså har ett antal personer, framför allt Elisabeth Fleetwood,
            och även
          </note>
          <note>
            Miljöpartiet gjort ett stort nummer av denna fråga.
          </note>
          <note>
            Vad händer nu? Jo, en stark majoritet i utskottet ställer sig
            helt bakom förslagen i kulturpropositionen, dvs. att Etnografiska
            museet i Göteborg skall förstatligas från den 1 januari 1999,
            att museet samtidigt skall sammanföras med dels Folkens museum
            - etnografiska i Stockholm, dels Medelhavsmuseet och
          </note>
          <note>
            Östasiatiska museet i Stockholm till ett världskulturmuseum samt
            att det nya centralansvarsmuseet skall förläggas till Göteborg.
            Man flyttar alltså inte bara litet nålpengar till Göteborg, utan
            man bygger upp en helstatligt finansierad institution - och de
            är få utanför
          </note>
          <note>
            Storstockholmsområdet - och sätter dessutom maktbefogenheterna
            där. Det är någonting nytt. Det handlar om en omfördelning av
            makt och om pengar, och det har naturligtvis väckt ont blod på
            sina håll.
          </note>
          <note>
            Det handlar icke om någon lös idé, som Elisabeth
          </note>
          <note>
            Fleetwood vill framställa det som. Det handlar om just de visioner
            som det talas så mycket om i denna riksdag men som så få orkar
            omsätta i praktisk handling.
          </note>
          <note>
            Det finns mycket väl utvecklade direktiv för hur detta världskulturmuseum
            skall komma till stånd. De som står för minoritetsuppfattningen
            i denna fråga uppträder enligt min mening väldigt konstigt. Grunddragen
            i hela denna museisatsning återfinns ju i Museiutredningen. De
            fanns faktiskt med redan i 1973
          </note>
          <note>
            års musei- och utställningsutredning. De har funnits med i en
            rad andra konkreta förslag, bl.a. i ett remisssvar från Göteborgs
            kommun. Detta är alltså inget plötsligt upphoppande hugskott.
          </note>
          <note>
            Majoriteten i kulturutskottet har lämnat värdefulla synpunkter
            på direktiven till den kommitté som nu skall inleda arbetet på
            att skapa detta nya museum, som skall börja tas i bruk under 1999.
            Jag vill särskilt tacka Vänsterpartiet, som har gjort en mycket
            stor och konstruktiv insats. Tyvärr har partipolitiska låsningar
            och tidiga förlöpningar gjort att inte fler partier har vågat
            ställa upp i den konstruktiva diskussion som fördes i slutskedet
            av utskottsarbetet. Det beklagar jag.
          </note>
          <note>
            Det finns andra som varit väldigt konstruktiva, även om de har
            haft svårt att komma fram i den offentliga debatten. Ett exempel
            är Lars Lönnroth, f.d.
          </note>
          <note>
            kulturchef på SvD och känd som en mycket kulturkunnig person,
            som redan den 9 oktober i Svenska
          </note>
          <note>
            Dagbladet ställde sig fullständigt oförstående till den hätska
            kritiken. Han redovisade det som har varit uppenbart för väldigt
            många som är intresserade av museifrågor, nämligen att man i andra
            länder, t.ex.
          </note>
          <note>
            Kanada och Japan, på sistone har upprättat just den typ av museer
            som jag och regeringen efterlyser och som vi vill förlägga till
            Göteborg.
          </note>
          <note>
            Han förklarade också att den rätta miljön finns just i Göteborg.
            "Här finns inte bara en vetenskaplig tradition från etnografiska
            banbrytare som Erland Nordenskiöld och Bernhard Karlgren utan
            också ett levande folkligt intresse för utomeuropeiska kulturer,
            betingat av Göteborgs roll som Sveriges ledande sjöfartsstad sedan
            Ostindiska kompaniets tid på 1700-
          </note>
          <note>
            talet." Så skrev han alltså i Svenska Dagbladet den
          </note>
          <note>
            9 oktober.
          </note>
          <note>
            Olov Isaksson, känd museiman, tidigare chef för
          </note>
          <note>
            Historiska museet, skrev i ett brev till Kulturdepartementet
            efter att ha fått sin artikel tillbakasänd från en annan stor
            morgontidning som inte ville publicera den: Skulle sköra ting,
            som en gång transporterats på kamelryggar och fraktats över kontinenter
            och världshav, riskera att förstöras om de sändes till Göteborg?
          </note>
          <note>
            Under mina 20 år som chef för Historiska museet sände vi ofta
            utställningar med hundratals unika föremål ut i världen och tog
            emot ännu fler utan att några allvarliga skador inträffade.
          </note>
          <note>
            Eller låt mig framföra vad den nuvarande chefen för Medelhavsmuseet,
            Bengt Peterson, säger i ett brev till departementet: Trots att
            jag självfallet måste försvara min institution kan jag som yrkesman
            inte undgå att fascineras av det stora museiprojektet. Utvecklingsmöjligheterna
            för gränsöverskridande arbete är ju något man alltid drömt om.
            Därför börjar av sig självt flera tankeprocesser hos mig, som
            jag hoppas kanske kunde komma projektet till godo.
          </note>
          <note>
            Jag beklagar att inte fler har velat låta dessa tankeprocesser
            släppas fram, utan att så många har fastnat i partipolitiska låsningar,
            i verbala förlöpningar och i grovheter som jag trodde att denna
            riksdag icke var förmögen. Trots att jag ibland har varit något
            upprörd är jag i dag fullständigt lugn. I likhet med
          </note>
          <note>
            Bengt Peterson, som vill vara konstruktiv, hoppas jag att det
            finns fler här som vill vara det, och jag välkomnar alla som vill
            vara med när tåget nu går för att skapa detta nya, spännande museum,
            som kommer att ha inverkan på hela det svenska museilivet.
          </note>
          <note type="speaker">
            Anf. 34 EWA LARSSON (mp) replik:
          </note>
          <note>
            Herr talman! Precis som kulturministern delar jag uppfattningen
            att man i det här betänkandet kan se partiers ideologi. Det är
            ju i det lilla som man visar vad man står för i det stora, och
            därför började jag mitt anförande för Miljöpartiet med att lägga
            tyngden på de demokratiska livsidealen. De är väldigt betydelsefulla
            för oss.
          </note>
          <note>
            I vår reservation till betänkandet står det att vi tycker att
            idén om ett världskulturmuseum i Göteborg är spännande och kan
            främja både förnyelse och utveckling men att vi vänder oss starkt
            emot hanteringen av denna idé, och att vi vill ha en förutsättningslös
            utredning först.
          </note>
          <note>
            Allt går att flytta, som ministern säger, kamel eller inte, men
            det blir väldigt dyrt, och vi vill se en ekonomisk kalkyl innan
            vi fattar beslut.
          </note>
          <note>
            Jag vill också ställa en annan fråga till ministern.
          </note>
          <note>
            Vi har ju i utskottet jobbat mycket med att försöka förbättra
            och fördjupa uppdraget när det gäller bibliotekslagen, och jag
            undrar i all enkelhet varför kulturministern inte innefattar momsen
            på boken i sin nytillsatta utredning. Vi i Kulturutredningen sade
            ju för det första att vi inte ville ha någon kulturmoms alls och
            för det andra att en kulturmoms, om den nu ändå skulle införas,
            skulle vara den lägsta möjliga och innefatta boken. Nu blev det
            inte så. Boken fanns inte med i momspropositionen - som det finns
            mycket annat att säga om, vilket jag kommer att göra senare -
          </note>
          <note>
            och i den nytillsatta utredningen finns inte bokmomsen heller
            med. Jag tycker att det är en skandal!
          </note>
          <note>
            Anf. 35 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Ewa Larsson talar om de demokratiska livsidealen
            och att det är i det lilla man kan upptäcka det stora. Jag tycker
            nog att Ewa Larssons agerande i frågan om ett världskulturmuseum
            är ett sådant avslöjande. Även i inlägget här i dag talade
          </note>
          <note>
            Ewa Larsson varmt för en spridning av kulturen i hela landet.
            När det sedan dyker upp ett mycket konkret förslag som innebär
            inte bara en penningomfördelning utan en maktomfördelning, framför
            allt från Stockholm till Göteborg, är hon inte med, för då är
            det inte, för att fritt citera den store dramatikern, den rätta
            gröna färgen på håven. Det duger aldrig.
          </note>
          <note>
            Det kommer väldigt mycket snack och väldigt litet handling från
            Ewa Larsson, och det tror jag också är något som avslöjar den
            grundsyn som finns inom
          </note>
          <note>
            Miljöpartiet: Utred gärna i all evighet, men kom aldrig fram
            till några obehagliga beslut, som man kan bli tvungen att försvara.
            Jag tycker synd om miljöpartisterna i Göteborg, som kommer att
            tvingas försvara
          </note>
          <note>
            Ewa Larssons agerande i nästa valrörelse.
          </note>
          <note type="speaker">
            Anf. 36 EWA LARSSON (mp) replik:
          </note>
          <note>
            Herr talman! Jag väntar fortfarande på svaret på frågan om varför
            vi i Sverige skall ha 25 % i bokmoms. När man i t.ex. Australien
            tog bort bokmomsen ökade inköpen väsentligt och fler började läsa.
          </note>
          <note>
            Kostnaderna för inköp kommer också att minska för biblioteken
            om vi sänker bokmomsen i Sverige. Ministern tog upp exemplet Norge
            när det gäller förbättringar i bibliotekslagen och när det gäller
            inköpen. I
          </note>
          <note>
            Norge har man 0 % bokmoms, så varför inte löpa linan fullt ut?
            Jag kan nöja mig med 6 %, men i Norge har man 0 %.
          </note>
          <note>
            När det gäller de demokratiska livsidealen är det ju så att människan
            är utrustad med två öron och en mun. Om inte ministern ännu har
            förstått det demokratiska underskottet i hanterandet av denna
            fråga gör det mig väldigt bestört.
          </note>
          <note>
            Anf. 37 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Vad gäller det demokratiska underskottet försökte
            jag redogöra för de utredningar som har förekommit i decennier,
            där ambitionen har varit att åstadkomma det vi nu faktiskt föreslår.
            Den organisationskommitté som nu kommer att sätta i gång sitt
            arbete, och som jag hoppas att många kommer att vilja vara med
            i, skall återkomma till riksdagen vid ett antal tillfällen då
            riksdagen har att anta eller förkasta resultatet av denna organisationskommittés
            arbete.
          </note>
          <note>
            Mer demokrati än så är det svårt att se att det skulle kunna
            bli.
          </note>
          <note>
            När det sedan gäller bokmomsen finns det exempel på att den inte
            har räckt för att åstadkomma den injektion på bokmarknaden som
            man gärna vill tro att den skulle göra, dvs. där man har tagit
            bort den eller aldrig har infört den. Även där tvingas man arbeta
            med kraftiga selektiva insatser för att stötta litteraturen och
            läsandet. För oss innebär bokmomsen en mycket kraftig inkomstkälla
            som vi kan använda just för att se till att litteraturen, läsandet
            och biblioteken stöttas på det sätt som är bäst ur bl.a. tillgänglighetsoch
            jämlikhetssynpunkt.
          </note>
          <note type="speaker">
            Anf. 38 MARIANNE ANDERSSON (c) replik:
          </note>
          <note>
            Herr talman! Kulturministern talar om den breda enigheten om
            detta betänkande, och det är så: Kulturområdet är nog ändå ett
            område där vi har ett mycket bra resonemang och där vi kommer
            överens om väldigt mycket. Men kulturministern glömde i sammanhanget
            att tala om att det faktiskt handlar om majoritet när inte fler
            punkter är ändrade. Det finns ju också reservationer på flera
            av dessa områden. Jag vill påpeka det.
          </note>
          <note>
            Kulturministern säger att biblioteket är den viktigaste kulturinstitutionen
            i landet. Det håller jag verkligen med om. Är det någon uppfattning
            som är starkt förankrad, så är det väl den. Därför tycker vi att
            det är alldeles onödigt med en bibliotekslag. Bibliotek finns
            faktiskt i varje kommun. Att de skulle läggas ned, det tror vi
            inte. I stället riskerar en sådan lagstiftning att bli en minimilagstiftning,
            något som vi också pekat på i den reservation som finns.
          </note>
          <note>
            Vi har kritiserat kulturpropositionen utifrån risken att det
            som nu kallas nationella mål på något sätt förvandlas till statliga
            mål - alltså tvärtemot vad som hände efter 1974 års kulturbeslut.
            De mål som då var statliga, omfattades då verkligen på alla nivåer
            i samhället. Här kommer man med pekpinnar uppifrån om hur man
            skall göra.
          </note>
          <note>
            Jag skulle vilja återgå till den här frågan som vi diskuterar
            så mycket om museiflytten. Jag tycker att kulturministern också
            använder ganska grova ord när hon talar om förlöpningar osv. Jag
            bli litet orolig när jag hör att kulturministern säger att det
            som nu föreslås stämmer överens med vad som står i kulturpropositionen.
            Vi har ändå uppfattat att det är en ganska stor förändring. Det
            får jag återkomma om senare.
          </note>
          <note>
            Anf. 39 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Den hemställan som regeringen gör i kulturpropositionen,
            har en bred majoritet i riksdagen ställt sig bakom. Det diskussionen
            sedan har handlat om är utredningsdirektiven och organisationskommittédirektiven.
            Vi har fått goda råd om från utskottet när det gäller hur dessa
            skall vara utformade. Det har vi tagit till oss. Men utredningsdirektiv
            och organisationskommittédirektiv hör vanligtvis inte till det
            som man skall behöva behandla när man behandlar en proposition.
            När det gäller de konkreta förslagen, den hemställan som finns
            i propositionen, är det en total uppställning från en bred majoritet
            i riksdagen.
          </note>
          <note>
            Jag delar inte Marianne Anderssons oro för att de nationella
            målen skulle förvandlas till mål enbart för den statliga kulturpolitiken.
            Precis som flera andra har fört fram här i debatten, är dessa
            kulturpolitiska mål en fortsättning på 1974 års mål. Det har skett
            en del sedan 1974. Sverige har blivit ett mångkulturellt land.
          </note>
          <note>
            Vi har dessutom haft en explosion inom medierna som även nått
            Sverige. Det gör att det har blivit viktigare att trycka på en
            del mål, och i övrigt rör det sig ju i högsta grad bara om en
            linje som vi drar ut längre in i framtiden. På den punkten delar
            jag alltså inte
          </note>
          <note>
            Marianne Anderssons oro. Det handlar i hög grad om en fortsättning
            på den väg som anträddes redan 1974.
          </note>
          <note type="speaker">
            Anf. 40 MARIANNE ANDERSSON (c) replik:
          </note>
          <note>
            Herr talman! Som kulturministern har noterat, ställer vi oss
            bakom de mål som nu formuleras och som har förbättrats i utskottet.
            Vad jag menar är att det inte handlar om hur målen ser ut. Det
            handlar mer om verkställigheten.
          </note>
          <note>
            Sedan skall jag återgå till det här museerna. Kulturministern
            talade med stor emfas om hur det skulle se ut i Göteborg. Det
            är ju bra. Det är ju egentligen ingen som har gått emot detta.
            Vi pratar om två olika saker. Det handlar om vad som händer här
            uppe. Jag tycker att man borde göra något bra för det mångkulturella
            samhället i Stockholm. Det är ju faktiskt här vi har de flesta
            invandrarna. Det kan vi inte komma ifrån.
          </note>
          <note>
            Det är här i Stockholm vi behöver satsa på det mångkulturella,
            det pratar man inte särskilt mycket om. Man satsar på ett projekt
            på Södra teatern. Det kommer, har jag en känsla av, att bli ett
            slags alibi för att man faktiskt har gjort någonting. Men om man
            inte jobbar väldigt seriöst med den här saken, och ger den utredning
            som skall se på detta vidgade direktiv, riskerar detta projekt
            som jag ser det att bli någon sorts mötesplats för invandrare
            - inte en mötesplats mellan svenskar och invandrare, vilket är
            det viktiga för oss.
          </note>
          <note>
            Jag skulle vilja fråga: Hur kan de komma sig att man har en modell,
            som är intressant på många sätt, för hur man skall möta det mångkulturella
            samhället i
          </note>
          <note>
            Göteborg och en helt annan i Stockholm?
          </note>
          <note>
            Såvitt jag förstår, är förutsättningen för att museet i Göteborg
            skall kunna utvecklas på det sätt som kulturministern beskriver
            att man minskar på resurserna till de museer som finns här och
            som också skulle kunna samarbeta - och göra det bra.
          </note>
          <note>
            Anf. 41 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Världskulturmuseet i Göteborg är något helt annat än världskulturhuset
            på Södra teatern. Världskulturmuseet är ett museum som skall arbeta
            intimt samman med Göteborgs och Stockholms universitet. Det handlar
            om en forskningsverksamhet. Det handlar om att vårda ett kulturarv,
            om att visa det i nya former och om att nå fram till publikgrupper
            som vanligtvis inte går på museer. Det handlar om att göra det
            i en miljö som enligt vår bedömning är mycket bra för just den
            typen av museiverksamhet. Det skall dessutom vara ett samarbete
            över hela landet. Det skall fungera som ett central- och ansvarsmuseum.
          </note>
          <note>
            Det ena går inte att jämföra med det där andra.
          </note>
          <note>
            Världskulturmuseet i Göteborg är ju inget invandrarprojekt. Det
            är ett museiprojekt som handlar om
          </note>
          <note>
            Sverige och om alla oss som bor i Sverige oberoende av varifrån
            vi ursprungligen kommer - Norrbotten eller Kurdistan.
          </note>
          <note>
            Världskulturhuset på Södra teatern är något helt annat. Det är
            en mötesplats för samhällsdebatt, kulturpolitisk debatt och framträdanden.
            Det kan handla om musik, teater och utställningar. Det kan också
            handla om gästspel. Framför allt handlar det dock om ett hus öppet
            för alla oberoende av etnisk bakgrund, alltså även för många svenskar.
            Det är alldeles självklart. Just därför har vi valt att säga att
            ett sådant hus inte skall ligga i Rinkeby eller i Botkyrka. Det
            skall ligga mitt i staden i en gammal kulturbygd, något som man
            får säga att Södra teatern gör. Det är alltså ett mycket medvetet
            val.
          </note>
          <note type="speaker">
            Anf. 42 ELISABETH FLEETWOOD (m)
          </note>
          <note>
            replik:
          </note>
          <note>
            Herr talman! Låt mig bara säga att jag minst sagt blir förvånad
            när Marita Ulvskog drar upp en diskussion om klasskamp. För vissa
            politiker, vissa socialistiska politiker, tycks klasskamp ibland
            vara det sista fortet man går tillbaka till när man börjar få
            svårt att försvara sig. Jag antar att det är en rest från Marita
          </note>
          <note>
            Ulvskogs tidigare tillvaro som redaktör när hon går så långt.
            Ingen annan går så långt som Marita Ulvskog.
          </note>
          <note>
            Låt mig sedan gå tillbaka till Stockholm och museerna. Det skulle
            råda politisk enighet om det här.
          </note>
          <note>
            Får jag då påminna Marita Ulvskog om att det fanns partimotioner
            från alla partier mot den här s.k. museiflytten. Jag använder
            begreppet "museiflytt" övergripande. Alla partier höll fast vid
            detta - utom Vänstern. Där blev Gudrun Schyman överkörd, och hon
            känner sig säkert inte särskilt glad över det. Jag tror att även
            Charlotta Bjälkebring kan tycka att detta är litet jobbigt.
          </note>
          <note>
            Ingen har någonsin gått emot detta om flyttning av föremål. Ingen
            har gått emot vad Bengt Pettersson och andra har sagt. Det har
            ju alltid skett, det har vi också sagt. Det talade jag om i morse,
            men det kommer kanske inte Marita Ulvskog ihåg.
          </note>
          <note>
            Det skall finns väl utvecklade direktiv för den här organisationskommittén.
            Ja, vi var flera som försökte få dem från departementet i går.
            De föreligger - men var? Vi fick ett pressmeddelande som var från
            den
          </note>
          <note>
            12:e. Det fick jag i går eftermiddag med posten. Varför denna
            väntan? Är det något slags mörkande här också? Varför gick inte
            direktiven, om de är så väl utvecklade, ut med detsamma?
          </note>
          <note>
            Vi säger ja till pengar till Göteborg. Vi tror på att vi kan
            ha en myndighet över de två etnografiska museerna. Vi säger inte
            nej till allting. Var snäll och håll sig till verkligheten, för
            att inte använda starkare ord.
          </note>
          <note>
            Jag kommer tillbaka till min sista fråga, varför sidor var urrivna.
            Det har upprört människor oerhört mycket, Marita Ulvskog. Jag
            har ställt frågan flera gånger här i kammaren och på andra ställen,
            och jag får inget svar.
          </note>
          <note>
            Anf. 43 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Efter att ha gått igenom den lista över de besparingar
            som Moderata samlingspartiet vill göra på det kulturpolitiska
            området, har jag svårt att sätta någon annan etikett på dem än
            moderat klasskamp. Man vill slå ned på allt som kan tolkas som
            folkbildning och stöd till de sociala skikt som Moderata samlingspartiet
            uppenbarligen tycks vilja i stort sett utestänga från kulturlivet.
          </note>
          <note>
            Direktiven till det nya världskulturmuseet antogs av regeringen
            förra veckan. Vi meddelade detta via ett pressmeddelande och talade
            också om vem som sannolikt skulle bli ny utredare. Visst kan vi
            sprida dessa direktiv i en upplaga till samtliga riksdagsledamöter.
          </note>
          <note>
            Det vanliga är annars att man hör av sig och att vi då omedelbart
            faxar över direktiven in extenso till alla som är intresserade
            av dem. Vi brukar dock inte lägga dem som bilagor till pressmeddelandena.
            Dessa direktiv är också ganska omfattande. De är offentlig handling,
            och alla är välkomna att läsa dem. Vi försöker så gott vi kan
            att sprida kunskap om dem. Tyvärr är det just nu lättare att nå
            ut i den offentliga debatten med Elisabeth Fleetwoods argumentation
            än med de fakta som vi består med i Kulturdepartementet.
          </note>
          <note>
            Till sist frågade Elisabeth Fleetwood om de urrivna sidorna.
            Vad det handlar om är att det vid den första delningen av kulturpropositionen
            följde med två tre sidor som handlade om Sjöhistoriska museet
            i
          </note>
          <note>
            Stockholm, som var en helt felaktig, halvårsgammal produkt. Den
            ansvarige tjänstemannen tryckte på fel knapp och fick ut fel papper
            ur burken. I stället för att makulera hela upplagan valde vi att
            vara resurshushållande. I stället för att göra makulatur av alla
            papper rev vi ur de sidorna. Detta hade inget som helst med det
            nya världskulturmuseet att göra.
          </note>
          <note type="speaker">
            Anf. 44 ELISABETH FLEETWOOD (m)
          </note>
          <note>
            replik:
          </note>
          <note>
            Herr talman! Ja, vi gör besparingar, Marita Ulvskog. Men vi tillför
            också nya pengar. Jag skall säga det mycket kort. Vi sänker bl.a.
            skatten för människor, så att mer än 75 % av medlen skall kunna
            komma från enskilda människor. Vi föreslår en dubbleringsfond
            i år på 100 miljoner från staten, där människor skall ge detsamma.
            Vi satsar och tror väldigt mycket på Framtidens kultur, som i
            år ger 80 miljoner. Vi vet att ni i regeringen gör allt vad ni
            kan för att minska effekten av de stiftelser som infördes av den
            borgerliga regeringen.
          </note>
          <note>
            Beträffande direktiven, talade jag i går med en av museicheferna
            och frågade om han hade sett direktiven. Han hade ringt och frågat
            om han kunde få se dem. De förelåg inte. Det sades inte ett ord
            om att faxa dem. Jag sade då att det inte var någon idé att jag
            heller försökte utan jag fick nöja mig med pressmeddelandet. Vad
            kulturministern säger stämmer alltså inte.
          </note>
          <note>
            Det har från flera håll talats om de urrivna sidorna.
          </note>
          <note>
            Far man då med osanning när man säger att man aldrig har drabbats
            av detta? Statens konstmuseum och
          </note>
          <note>
            Medelhavsmuseet bl.a. fick alltså inte se vad som skulle ske.
            Det var konsekvensen; om det var några papper ni ville dra ut
            men drog ut andra. Jag förstår inte, och inte någon annan heller,
            hur detta över huvud taget kunde ske. Förklaringen kommer nu -
            varför kom den inte första gången frågan ställdes?
          </note>
          <note>
            Anf. 45 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Jag vill inte trötta övriga riksdagsledamöter med
            detta schackrande om papper hit och dit.
          </note>
          <note>
            Vad gäller direktiven, som alltså beslutades på regeringssammanträdet
            förra veckan, hade de i ordinarie, sedvanlig ordning delats till
            samtliga berörda, självfallet däribland samtliga berörda museer,
            för att de skulle få en möjlighet att påverka direktiven och lägga
            synpunkter på dem. Det har också kommit in sådana synpunkter,
            som i viss utsträckning har inarbetats i slutversionen av direktiven.
          </note>
          <note>
            Detta är fakta, och jag tycker faktiskt att Elisabeth
          </note>
          <note>
            Fleetwood får godkänna fakta i det här fallet.
          </note>
          <note type="speaker">
            Anf. 46 FANNY RIZELL (kd) replik:
          </note>
          <note>
            Herr talman! Jag är mycket glad att höra kulturministern sjunga
            bokens höga visa. Jag kan instämma i det mesta hon säger där.
            Mot den bakgrunden är det litet underligt att vi i den utredning
            som nu skall göras om litteratur och kulturtidskrifter inte kan
            få ned mervärdesskatten på böcker och tidskrifter. Det finns två
            motioner om detta, och båda är naturligtvis avstyrkta.
          </note>
          <note>
            Det är en ekonomisk fråga, vilket jag är mycket väl medveten
            om. Det var av den anledningen som jag bara föreslog att man skulle
            ta bort momsen på barnböcker. Den är exceptionellt hög, och det
            är oanständigt. Kommuner och skolor kan dra av momsen, men föräldrar
            kan inte göra det. Jag tycker att man har rätt att fordra, förutom
            att det skall finnas böcker på biblioteken, att det skall finnas
            böcker i hemmen. Tycker inte Marita Ulvskog det? Böcker är otroligt
            dyra i dag.
          </note>
          <note>
            I Museiutredningen vill man inte alls kännas vid att det skulle
            vara den som ligger som grund till detta museiförslag. Jag har
            talat med flera, och detta är helt obekant för dem - tvärtom värjer
            de sig mot det. Det är då litet underligt att Marita Ulvskog påstår
            att det är Museiutredningen som ligger bakom.
          </note>
          <note>
            När det gäller den utredning som vi inte fick är det beklagligt
            att vi skall säga ja till någonting som vi inte har fått se innan
            vi beslutar om det.
          </note>
          <note>
            Anf. 47 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Jag är inte säker på att jag uppfattade alla Fanny
            Rizells frågor, men låt mig börja med
          </note>
          <note>
            Museiutredningen.
          </note>
          <note>
            De tankar som redovisas i Museiutredningen, som var helt parlamentariskt
            sammansatt, var att det skulle skapas museiverksamheter som arbetade
            tematiskt, som arbetade i något större enheter och som samarbetade
            bättre. Däremot föreslog Museiutredningen att det skulle inrättas
            en ny statlig byråkrati, ett museiverk, för att åstadkomma detta.
            Vi har valt att föreslå ett nytt museum och att med exemplets
            makt åstadkomma det som Museiutredningen ville åstadkomma.
          </note>
          <note>
            En ledamot i kulturutskottet, Björn Kaaling, satt med i Museiutredningen.
            Han är, såvitt jag förstår, helt ense med mig om den beskrivning
            som jag ger av de grundtankar inom Museiutredningen som har legat
            till grund för det förslag som jag nu har lagt i kulturpropositionen.
          </note>
          <note>
            Vad gäller boken, är det klart att vi gemensamt skall fortsätta
            att kämpa för ännu mer resurser till kulturen. Jag är fullständigt
            ense med dem som har varit uppe i den här debatten. Då kan man
            börja våga sig på att diskutera även skatt på böcker. Det finns
            exempel på länder där man har valt att inte ha skatt på böcker,
            men det har inte gynnat bokläsandet, beroende på att man inte
            har haft några selektiva medel att sätta in för att stödja läsandet
            och litteraturen.
          </note>
          <note type="speaker">
            Anf. 48 FANNY RIZELL (kd) replik:
          </note>
          <note>
            Herr talman! Utredningen skall se över vilket stöd som går till
            bokhandel och till förlag. Men det handlar inte bara om att ge
            stöd, utan också om att undanröja hinder. Jag tycker då att bokmomsen
            är ett hinder.
          </note>
          <note>
            Kulturministern sade att förslaget om museerna var en maktfördelning.
            Jag tycker snarare att det har liknat, som många också har sagt,
            en maktdemonstration. Det är mycket beklagligt att vi saknar underlag
            för beslut. Det är helt fel - så skall beslutsprocessen inte gå
            till i Sveriges riksdag.
          </note>
          <note>
            När mina barn var små sade de: Mamma, säg ja, säg ja! Jag frågade:
            Vad skall jag säga ja till? De svarade: Det får du veta sedan.
          </note>
          <note>
            Jag reagerade mot det då, även om man kan förstå att barn säger
            så. Men om vi som är riksdagens representanter skall fatta beslut
            på det sättet känner vi oss som gisslan. Jag gillar inte det.
            Det är i allra högsta grad fel.
          </note>
          <note>
            Det som inte har kommit fram riktigt och som jag inte har fått
            svar på gäller personalen vid museerna, att all expertis på museiområdet
            är så överkörd. Är det så vi skall använda våra experter, våra
            sakkunniga på olika områden, att vi totalt struntar i vad de säger?
          </note>
          <note>
            Det tycker jag att man upplever när det gäller Museiutredningen.
            Jag har talat med flera personer som inte vidkänns detta. Men
            också på museerna har folk yttrat sig sedan detta blev känt. De
            kan absolut inte förstå det här, och de är absolut inte tillfrågade.
            Så gör vi inte i andra frågor. Jag tycker att det är viktigt för
            oss som politiker att ta till oss den kunskap som finns på olika
            ställen och sedan fatta beslut.
          </note>
          <note>
            Anf. 49 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Det är inte en riktig beskrivning som
          </note>
          <note>
            Fanny Rizell ger när hon säger att riksdagen inte skulle ha möjlighet
            att påverka framväxten av det nya världskulturmuseet i Göteborg.
            Vid tre tillfällen kommer riksdagen att ha möjlighet att säga
            ja eller nej till hur detta museum skall byggas upp, om det skall
            byggas upp. Så det finns ovanligt många demokratiska kontrollstationer
            inlagda i detta projekt.
          </note>
          <note>
            När det gäller expertisen försökte jag citera bl.a.
          </note>
          <note>
            några av våra duktigaste museimän i mitt lilla inledningsanförande.
            Expertisen har delad uppfattning. Det finns många som känner mycket
            starkt för det nya världskulturmuseet i Göteborg. Tyvärr har de
            haft svårt att komma fram i den Stockholmsdebatt som har dragit
            ned rullgardinen för en del av dem. Tack!
          </note>
          <note type="speaker">
            Anf. 50 CARL-JOHAN WILSON (fp) replik:
          </note>
          <note>
            Värderade talman! Ja, kulturministern, den här replikomgången
            är ju litet grand av den här debattens höjdpunkt, därför får kulturministern
            förstå att vi kastar oss över henne allihop och ställer detaljfrågor
            som hon naturligtvis hade önskat att hon skulle slippa.
          </note>
          <note>
            Jag tror inte att kulturministern driver ett ärende genom riksdagen
            på detta sätt någon mer gång. Jag anser att vi litet snällt kan
            säga att ärendet inte har hanterats riktigt föredömligt av regeringen
            inför riksdagen.
          </note>
          <note>
            Vi fick ett förslag som har oroat många. Vi ställde frågor, och
            då fick vi både svaret att det här inte var något att oroa sig
            för och att det här är ett revolutionerande förslag. Den kritik
            som vi har riktat mot regeringen för detta handlar egentligen
            mest om att man kommer med förslag som vi inte tycker har beretts.
          </note>
          <note>
            Det senaste yttrandet som kulturministern fällde här tycker jag
            var lovande. Kulturministern sade att man får återkomma med förslag
            till riksdagen, inte bara i fråga om hur det skall bli i fortsättningen,
            utan även om det skall bli någon förändring. Det tycker jag var
            ett inlägg som vittnar om demokratisk inställning i det här ärendet.
            Men jag tror att en fråga till riksdagens socialdemokratiska grupp
            i kulturutskottet hade räddat hela det här ärendet från början.
            Det tycker jag att vi har märkt på hela hanteringen.
          </note>
          <note>
            Först sedan det här principbeslutet är fattat räknar kulturministern
            med att det skall beredas. Kan inte kulturministern inför oss
            här hålla med om att det här ärendet hade kunnat skötas på ett
            smidigare sätt från
          </note>
          <note>
            Kulturdepartementets sida. Det känns som om kulturministern skyller
            oss för alla dessa problem, men vi tycker faktiskt att viss klantighet
            har märkts även i er hantering. Kan vi inte få höra att kulturministern
            också har insett det?
          </note>
          <note>
            Anf. 51 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Eftersom Carl-Johan Wilson är min favorit i kulturutskottet
            - det är en bekännelse jag gör här - kan jag gärna säga att jag
            delar klantigheten fifty-fifty med kulturutskottet. Jag är beredd
            att gå så långt.
          </note>
          <note>
            Vi har haft bråttom i museifrågan, för den har varit ett svårbearbetat
            område de senaste 25-30 åren.
          </note>
          <note>
            Det har varit nästan omöjligt att komma fram med några förändringar.
            Vi ser att det påverkar museilivet mycket illa, och därför måste
            vi göra något radikalt.
          </note>
          <note>
            Det förklarar något också den brådska vi har haft. Just därför
            har det varit så viktigt för oss att redan i propositionen markera
            att den organisationskommitté som vi föreslog skulle komma tillbaka
            till riksdagen i flera omgångar.
          </note>
          <note>
            Det handlar om tre tillfällen. Det är alldeles självklart att
            om Organisationskommittén kommer tillbaka med ett finansieringsförslag
            där de använder de nya pengar, 29 miljoner i nivåpengar, som vi
            har avsatt från den 1 januari 1999 för detta museum tillsammans
            med de omfördelningar som måste ske för att museet skall komma
            till stånd och bli bra är ju riksdagen allsmäktig. Den kan ju
            säga nej, tycka att det blir en för hård omfördelning, att det
            blir för mycket pengar. Jag tror dock inte att riksdagen kommer
            att göra det. Tack!
          </note>
          <note type="speaker">
            Anf. 52 CARL-JOHAN WILSON (fp) replik:
          </note>
          <note>
            Värderade talman! Den risk vi ser när vi kritiserar detta är
            ju att man i det första förslaget har bundit upp en majoritet
            med socialdemokrater och vänsterpartister och att det sedan är
            svårt för dem att gå ifrån det ställningstagandet. Men det ingår
            i den demokratiska processen. Lyckas man knyta till sig en majoritet
            är det klart att man som regeringsföreträdare skall vara glad
            över det och utnyttja den även i fortsättningen.
          </note>
          <note>
            Det finns säkert de i den här kammaren, kanske även i kulturutskottet,
            men jag är inte säker, som önskar att vi skall låta det här ärendet
            innebära en polarisering för all framtid. Men jag tror inte att
            läget är sådant i kulturutskottet. Faktiskt är det så att vi har
            ett mycket trivsamt samarbete mellan alla partierna i kulturutskottet
            och försöker, inte minst med vår ordförande som ledare, att driva
            frågorna till konstruktiva förslag gång på gång. Därför tycker
            inte jag att vi i slutet av den här debatten måste binda upp oss
            i en polariserad inställning, utan hoppas att det här ärendet
            kan vara litet av ett lärospån för vår nya kulturminister och
            att det kan göra att vi i fortsättningen får förslag till riksdagen
            som vi kan hantera på det sätt som riksdagens traditioner bjuder.
          </note>
          <note>
            Anf. 53 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Jag delar Carl-Johan Wilsons uppfattning. Jag har
            blivit övertygad om att det finns enskilda ledamöter i kulturutskottet
            som har velat se en polarisering, som har velat skapa en strid
            kring denna fråga på ett sätt den faktiskt inte förtjänat. Jag
            har inget intresse av att hålla fast vid den polariseringen. Det
            var därför jag avslutade mitt inledningsanförande på det sätt
            jag gjorde, och jag vill upprepa det igen: Alla som är intresserade
            av att vara konstruktiva inbjuder jag att delta i organisationskommitténs
            arbete. Jag hoppas alltså både på Folkpartiet och på Centerpartiet.
          </note>
          <note type="speaker">
            Anf. 54 LENNART FRIDÉN (m):
          </note>
          <note>
            Herr talman! Grovheter och förlöpningar, sade statsrådet i sitt
            inledningsanförande. Efter det anförandet skulle jag vilja rekommendera
            statsrådet att betänka vad som stod ovanför entrén till orakeltemplet
            i Delfi: Gnóthi seavtón!
          </note>
          <note>
            Jag har varit inblandad i frågorna som rör de två stora etnografiska
            museerna sedan 23 år tillbaka. Det som nu har föreslagits är inte
            det som vi i de olika utredningarna och grupperna har föreslagit.
          </note>
          <note>
            Herr talman! Jag kommer att anpassa mitt anförande något efter
            statsrådets anslagna ton. Efter att ha arbetat i 22 år, från 1974,
            med de gamla kulturpolitiska målen, efter flera år av utredningar
            och en lång hösts arbete med proposition och motioner tilldelas
            man fyra minuter för en generell kommentar till den nya kulturpolitiken.
            Talesätt tillhör kulturarvet, och här kommer begreppet västgötaklimax
            väl till pass.
          </note>
          <note>
            För att fortsätta på den vägen, när man ser omfattningen av de
            gjorda utredningarna och letar efter vilka spår dessa har satt
            i propositionen blir väl talesättet om berget som födde en råtta
            också ganska givet.
          </note>
          <note>
            Trots ett idogt arbete i utskottet, som tillfört flera förslag
            som lett till förbättringar av det som står i propositionen, är
            det inte en ny kulturpolitik vi kommer att fatta beslut om. Det
            blir en blandning av litet återställare, litet skrap på kulturpolitikens
            mål, en justering av de gamla grundbeloppen, en onödig och riskabel
            bibliotekslag, där det kommunala självstyret får uppleva att ännu
            en fakultativ verksamhet blir obligatorisk, och en fortsatt utsmetning
            av bidrag av olika slag via Kulturrådet, sådant som vi känner
            igen och som ofta snarare befäst strukturer än verkat förnyande.
          </note>
          <note>
            Det värsta av allt i höstens arbete är det förslag inom museiområdet
            som synes helt ha saknat förankring i verklighet och nödvändigt
            beredningsarbete.
          </note>
          <note>
            Där kommer man snarare att tänka i termer av okunskap och maktspråk.
            Det har tagit tid - det har statsrådet själv konstaterat - från
            en mer positiv, framåtriktad och mera ingående debatt om förnyelse
            och skapande. Vi kommer dessvärre i dag att vara tvungna att ta
            upp detta i olika omgångar i debatten, eftersom oklarheterna och
            motsägelserna består.
          </note>
          <note>
            Nu skulle det vara bra för kulturlivet att få ett par år av lugn
            och ro. Men då måste det göras en litteratur- och tidskriftsutredning
            och organisationsutredningar på museiområdet har redan tillsatts.
            Det skulle egentligen - som så många redan talar om - också behövas
            en mera omfattande utvärdering av musikens situation eller rent
            av en musikutredning.
          </note>
          <note>
            Ett för mig glädjande inslag har jag dock funnit i propositionen.
            Det gäller uppdraget till Svenska språknämnden rörande ett handlingsprogram
            för skydd av det svenska språket. Det som står där är styckevis
            nästan ordagrant det som stod i min motion i samma ämne under
            förra riksdagsåret som avslogs i våras. Ibland går utvecklingen
            fort. Det i våras omöjliga blev plötsligt högsta visdom i höstens
            proposition.
          </note>
          <note>
            Vi behöver en klar avgränsning av statens uppgifter i kulturpolitiken.
            Det får vi inte med propositionen. Vi behöver underlätta för mångfald
            och oberoende i skapandet. Då är nya och alternativa finansieringsvägar
            ett viktigt medel. Det möjliggörs inte heller i propositionen.
            Vi måste skapa ett system med klara avtal mellan olika nivåer
            av det offentliga kulturlivet. Vi har knappast kommit närmare
            genom propositionen. Av många stolta deklarationer har det blivit
            så att vi kan säga med Shakespeare: "Så går beslutsamhetens friska
            hy i eftertankens kranka blekhet över."
          </note>
          <note>
            Vi sysslar ofta med sådant som kan kallas eviga värden i kulturarbetet.
            För att korta av - på grund av min förkylning - det som jag hade
            tänkt att säga kom jag att tänka i samband med frågan om de tre
            omtalade Stockholmsmuseerna på Tegnérs dikt "Det eviga"
          </note>
          <note>
            och den eftertanke den ger. Min travesti - och därmed mitt budskap
            till kulturministern - blev som följer:
          </note>
          <note>
            Väl formar ministern med makt sitt förslag
          </note>
          <note>
            Väl skapar hon ilska och rykten
          </note>
          <note>
            Riskerar att driva med detta sitt slag de mest kompetenta på
            flykten
          </note>
          <note>
            Vad maktspråk må skapa är vanskligt och kort
          </note>
          <note>
            Det sopas till slut av historien bort
          </note>
          <note>
            Anf. 55 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Lennart Fridén säger att det här var berget som
            födde en råtta. Det är det som i kulturutskottets hemställan sönderfaller
            i 110 punkter. Det var en väldigt stor råtta i så fall. Dessutom
            funderar man litet över Fridéns avslutning, som handlar det enorma
            maktspråk och de enorma ambitionerna att klåfingrigt göra en massa
            saker. Det stämmer inte med uttalandet, det är ingen logik i det.
          </note>
          <note>
            Samtidigt tycker jag att det är trevligt att höra att
          </note>
          <note>
            Lennart Fridén är glad när det går fort när det handlar om hans
            egna förslag. Han kan tala med Elisabeth
          </note>
          <note>
            Fleetwood om att det kan vara bra när det går fort i den museifråga
            som vi dragit i så väldigt många år.
          </note>
          <note type="speaker">
            Anf. 56 LENNART FRIDÉN (m) replik:
          </note>
          <note>
            Herr talman! Fort och rätt är en sak, och fort och fel en annan.
          </note>
          <note>
            Låt mig dessutom ta upp en annan sak som statsrådet berörde förut,
            nämligen skillnaden mellan den positiva klasskampen och den negativa
            klasskampen hos Marita Ulvskog är ett par hundra miljoner i en
            budget på 7,2 miljarder. Det är fantastiskt!
          </note>
          <note>
            Anf. 57 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Fort och fel och fort och rätt, säger
          </note>
          <note>
            Lennart Fridén. Det är maktspråk att vara övertygad om att man
            själv alltid till hundra procent har rätt och andra till hundra
            procent har fel. Jag börjar nästan tro att det finns en könsaspekt
            på den här debatten. Tack, herr talman!
          </note>
          <note type="speaker">
            Anf. 58 LENNART FRIDÉN (m) replik:
          </note>
          <note>
            Herr talman! Ursäkta att jag säger detta, men det är det sista
            och billigaste av argumenten jag hört i debatten. Men statsrådet
            har anslagit tonen redan tidigare i debatten, så det förvånar
            mig inte.
          </note>
          <note type="speaker">
            Anf. 59 PER LAGER (mp):
          </note>
          <note>
            Herr talman! Jag skall göra ett snabbt försök att från de höga
            kulturella höjderna sätta ned foten i den gråa verkligheten.
          </note>
          <note>
            Vem känner till konstnärernas kollektivverkstäder? Jag vet inte,
            men de nämns nu i betänkandet tack vare Miljöpartiet. När det
            gäller regeringen är jag mer osäker. De nämns knappt vid namn
            i kulturpropositionen. Ändå är just kollektivverkstäderna en unik
            svensk företeelse av stor betydelse för konstnärer och konsthantverkare
            runt om i landet. Utan verkstäderna hade det inte funnits möjligheter
            att skapa alla dessa offentliga utsmyckningar i form av stora
            skulpturer och bildverk. De första verkstäderna startades under
          </note>
          <note>
            70-talet på initiativ av konstnärerna och drivs fortfarande ideellt,
            utan vinstsyfte, med hjälp av medlemsavgifter och tillfälliga
            kommunala bidrag. Det samlade medlemsantalet är i dag ca 3 000
            yrkesverksamma konstnärer och konsthantverkare. Det finns ett
            tjugotal större verkstäder. I år har man dessutom skapat en riksorganisation
            för att samordna verksamheten och kunna företrädas utåt.
          </note>
          <note>
            Som de flesta kulturverksamheter lever kollektivverkstäderna
            på gränsen till nedläggning, att inte klara av ekonomin. Precis
            som Kulturutredningen anser jag och Miljöpartiet att ett samhälleligt
            stöd till konstnärlig verksamhet bör ses som en investering i
            nya idéer och produkter på samma sätt som samhälleligt stöd till
            vetenskap, forskning och utveckling.
          </note>
          <note>
            Herr talman! I dag kan ett hantverkskooperativ eller en musikteatergrupp
            söka stöd för sin löpande verksamhet hos Statens kulturråd. Det
            kan inte kollektivverkstäderna göra, vilket borde vara självklart.
          </note>
          <note>
            Det finns ingen logik i att lämna dessa utanför inom området
            bild och form. De representerar en stor kulturell resurs som samhället,
            vi alla, har glädje av.
          </note>
          <note>
            I Miljöpartiets motion 218 beskriver vi den svåra situation som
            kollektivverkstäderna har i dag och behovet av samhällets stöd.
          </note>
          <note>
            Herr talman! I vår reservation 52 hänvisar vi till vårt budgetalternativ
            för 1997, där vi särskilt avsätter
          </note>
          <note>
            400 miljoner kronor till kollektivverkstäderna under anslaget
            Bidrag till bild- och formområdet. Vi följer upp detta med 5 miljoner
            1998 och 1999, men det skall vi inte diskutera nu.
          </note>
          <note>
            Jag vill i detta sammanhang betona vikten av att det görs en
            inventering av kollektivverkstädernas speciella resurser och inriktningar
            så snart som möjligt. Tack för ordet.
          </note>
          <note>
            Anf. 60 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Jag vill bara helt kort till Per Lager säga att
            kollektivverkstäderna är väldigt viktiga, och vi tittar på vad
            vi eventuellt skulle kunna göra för att förbättra deras möjlighet
            att verka. Men som alltid sätter pengarna gränser, men vi är intresserade
            av att försöka ge dem goda möjligheter.
          </note>
          <note type="speaker">
            Anf. 61 PER LAGER (mp) replik:
          </note>
          <note>
            Herr talman! Jag tackar statsrådet för det svaret.
          </note>
          <note>
            Det är oerhört viktigt att de får samma möjligheter som konsthantverkskooperativen,
            musikteatergrupper osv. att söka bidrag till den löpande verksamheten.
          </note>
          <note>
            Jag tror att det är helt avgörande för deras möjligheter att
            verka i framtiden.
          </note>
          <note>
            Jag är glad att ministern vill titta närmare på detta.
          </note>
          <note>
            Jag hoppas att vi redan i nästa budget kan få med detta och stödja
            denna verksamhet.
          </note>
          <note type="speaker">
            Anf. 62 EWA LARSSON (mp):
          </note>
          <note>
            Herr talman! Kultur och kulturpolitik handlar ju om ekonomiska
            prioriteringar. Vi hoppas att i nästa års budget få se stöd till
            kollektivverkstäderna.
          </note>
          <note>
            Jag har själv inga favoriter bland ministrarna, som kulturministern
            tycks ha bland kulturutskottets ledamöter. Säga vad man vill om
            Marita Ulvskog men hon är i alla fall ideologiskt konsekvent.
            Hon har nu tillsatt en organisationskommitté innan vi fattat beslut
            om att så skall ske. När ministern var uppkallad till utskottet
            vädjade partierna till ministern om en utredning först och om
            att vi skulle bli överens. Nej, sade ministern, det är propositionen
            som skall gälla.
          </note>
          <note>
            Nu säger ministern i sitt pressmeddelande den 12
          </note>
          <note>
            december att propositionen är accepterad fullt ut. Det kallar
            jag inte dialog eller samarbete.
          </note>
          <note>
            När det gäller de urrivna sidorna kan jag tala om att detta är
            anmält till KU. Naturligtvis kommer då protokollet från dagens
            debatt att följa anmälan. När utskottet frågade om propositionen
            var fackligt förhandlad, svarade kulturministern: Ja, den är förhandlad.
            Men den var förhandlad utan de två sidorna i propositionen, vilket
            de båda förhandlande facken,
          </note>
          <note>
            Statstjänstemannaförbundet och DIK, har intygat. Då kan det kanske
            inte bara talas om makulaturfel. De fackligt förtroendevalda fick
            kännedom om regeringens förslag en timme och tio minuter före
            pressen.
          </note>
          <note>
            Sedan förstår jag inte riktigt vad ministern säger när det gäller
            jämlikheten, boken och 25 % moms. Jag skulle vilja ha ett förtydligande,
            eftersom ministern vid flera tillfällen hävdar just bokens betydelse.
            När bokmomsen togs bort i Australien, ökade bokinköpen dramatiskt.
          </note>
          <note>
            Anf. 63 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Som framgår av pressmeddelandet om organisationskommittén
            står det "under förutsättning av riksdagens godkännande". Det
            är så det fungerar. Skulle det vara så att den majoritet som fanns
            i kulturutskottet inte höll vid denna dagens omröstning, blir
            det heller ingenting. Den reservationen gäller, vilket inte är
            något speciellt för Kulturdepartementet.
          </note>
          <note>
            Så gör alla departement och ministrar för tids vinnande, eftersom
            det också ingår i vårt uppdrag som politiker att icke uppträda
            på ett sådant sätt att väljarna tycker att vi bara förhalar och
            drar frågor i långbänk.
          </note>
          <note>
            Sedan de två sidorna. Det handlade alltså om
          </note>
          <note>
            Sjöhistoriska museet. Det var ett förslag som icke skulle läggas
            fram. Det hade tryckts på fel knapp på apparaten. För att inte
            vara slösaktiga med miljön och makulera hela upplagan, rev vi
            ur dessa sidor som icke skulle vara något att läsa för dem som
            fick delningsexemplaren, eftersom det inte var ett förslag som
            förelåg. I stället kom vi senare med den korrekta separata versionen
            av förslaget om Sjöhistoriska museet.
          </note>
          <note type="speaker">
            Anf. 64 EWA LARSSON (mp) replik:
          </note>
          <note>
            Herr talman! När ministern vid kulturutskottets utfrågning svarade
            på frågan om propositionen var fackligt förhandlad svarade ministern
            ja. Vid kontakt med de båda fackliga organisationerna har de sagt:
            Ja, det är fackligt förhandlat förutom de två sidor i propositionen
            som berörde själva besluten. De fackliga förtroendevalda fick
            reda på förslaget till beslut en timme och tio minuter före pressen.
            Det var detta frågan gällde.
          </note>
          <note>
            Jag återkommer till frågan om bokmomsen. Är det alltså socialdemokratisk
            ekonomisk prioritering inom kulturområdet att vi skall ha 25 %
            moms på böcker i
          </note>
          <note>
            Sverige? I t.ex. Danmark och England har man 0 %
          </note>
          <note>
            moms och övriga Europa har väsentligt lägre bokmoms - Frankrike
            6 %, Kanada 7 %. När man i Australien tog bort bokmomsen ökade
            antalet bokinköp väsentligt. Är detta svensk socialdemokratisk
            kulturprioritering?
          </note>
          <note>
            Anf. 65 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Jag tror inte att jag kommer längre i diskussionen
            med Ewa Larsson om bokmomsen, därför att vi talar helt enkelt
            inte samma språk. Detta kunde jag också höra i Ewa Larssons inledningsanförande,
            där hon valde att läsa en del av kulturpropositionens förslag
            som en viss potentat läser bibeln. Jag kan bara återigen informera
            om att det ägde rum något som kallas för RBAR-förhandlingar med
            de fackliga organisationerna innan propositionen överlämnades
            till riksdagen.
          </note>
          <note type="speaker">
            Anf. 66 EWA LARSSON (mp) replik:
          </note>
          <note>
            Herr talman! Jag kan bara notera att försvarsministern använde
            samma formulering i en debatt med
          </note>
          <note>
            Annika Nordgren här i kammaren när han inte hade några svar att
            ge henne; vi talar olika språk. Jag tycker att vi får lära oss
            att tala samma språk och att ministern också får försöka att förstå
            allas språk. Det är ändå svenska språket vi talar.
          </note>
          <note>
            Anf. 67 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Med de förvanskningar av fakta som
          </note>
          <note>
            Ewa Larsson har ägnat sig åt i olika medieuttalanden, artiklar
            och även i inledningen här i kammaren, anser jag att förutsättningarna
            för en konstruktiv diskussion just nu inte är särskilt goda.
          </note>
          <note type="speaker">
            Anf. 68 ELISABETH FLEETWOOD (m):
          </note>
          <note>
            Herr talman! På en fråga från Carl-Johan Wilson medgav Marita
            Ulvskog att en viss klantighet hade förekommit i museiflyttärendet.
            Men hon sade att hon delade klantigheten med kulturutskottet fifty-fifty.
            Jag tror att det var många som hoppade till när man hörde det.
          </note>
          <note>
            Därför måste jag få ställa en fråga: I vilka avseenden har kulturutskottet
            uppträtt klantigt? Anklagelsen är enorm. Jag har aldrig, herr
            talman, hört något liknande förut. Jag anser att alla vi som sitter
            här och lyssnar, både på läktaren och här i kammaren, har rätt
            att få veta, innan kulturministern lämnar denna kammare, i vad
            mån och i vilka avseenden kulturutskottet och dess kansli har
            uppträtt klantigt. Jag räknar med att få ett svar här. En sådan
            anklagelse kan man inte bara slänga ur sig och sedan gå härifrån.
          </note>
          <note>
            Anf. 69 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Jag har tagit del av ett antal medieuttalanden av
            några av ledamöterna i kulturutskottet och har också läst texter
            som ledamöter och kulturutskottet själva har författat. Jag har
            ju träffat hela utskottet och då försökt att redogöra för mycket
            enkla och tydliga fakta i målet. Men en del av kulturutskottets
            ledamöter har vägrat att ta till sig dessa fakta. Det tycker jag
            är mycket märkligt.
          </note>
          <note>
            Själva propositionstexten hade kunnat vara utförligare när det
            gäller organiationskommitténs uppdrag.
          </note>
          <note>
            Jag kan ta på mig att den var väl kortfattad, vilket jag i ett
            tidigt skede har gjort även i de frågestunder som har förekommit
            i riksdagen. Men det gör inte att de medvetna missuppfattningar
            och överdrifter som enskilda ledamöter i kulturutskottet har gjort
            sig skyldiga till är något som skall glömmas bort.
          </note>
          <note type="speaker">
            Anf. 70 ELISABETH FLEETWOOD (m)
          </note>
          <note>
            replik:
          </note>
          <note>
            Herr talman! Jag förstår i och för sig att kulturministern alltid
            vill ha sista ordet.
          </note>
          <note>
            Hon hänvisar nu till medieuttalanden. Marita Ulvskog har ju själv
            en grundmurad erfarenhet av medieuttalanden. Det är väl detta
            som hon här stöder sitt uttalande på.
          </note>
          <note>
            Nu förminskades anklagelsen från att gälla utskottet till vad
            enskilda ledamöter har sagt i medier. Detta är två helt olika
            saker. Anklagelsen mot utskottet kvarstår från kulturministerns
            sida. Jag begär att kulturministern återtar anklagelsen mot utskottet.
          </note>
          <note>
            Anf. 71 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Elisabeth Fleetwood försöker att göra en kulturpolitisk
            debatt, som handlar om viktiga frågor, till något slags räfst-
            och rättarting, där hon själv skulle stå med en gloria över sitt
            huvud. Jag vägrar att göra denna debatt till en sådan tillställning.
          </note>
          <note type="speaker">
            Anf. 72 ELISABETH FLEETWOOD (m)
          </note>
          <note>
            replik:
          </note>
          <note>
            Herr talman! Grunden för denna min begäran ligger enbart i den
            korta anklagelse som kulturministern riktade mot utskottet. Jag
            har icke haft någon som helst avsikt att hålla räfts- och rättarting.
            Jag vill bara veta vad det är som kulturministern syftar på och
            har begärt att denna anklagelse skall tas tillbaka. Den frågan
            har jag, som ledamot i kammaren och som ledamot av kulturutskottet,
            å allas våra vägnar rätt att få besvarad.
          </note>
          <note>
            Anf. 73 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Grunden för Elisabeth Fleetwoods engagemang i denna
            fråga är att hon försöker ta partipolitiska poänger och skyla
            över det faktum att Moderaterna trots den fond på hundra miljoner
            som man har med i sitt alternativa förslag föreslår kraftiga besparingar
            på kulturområdet. De är dessutom mycket träffsäkra och riktar
            sig just mot de sociala skikt som
          </note>
          <note>
            Moderata samlingspartiet vanligtvis visar ett mycket svagt intresse
            för.
          </note>
          <note type="speaker">
            Anf. 74 MARIANNE ANDERSSON (c):
          </note>
          <note>
            Herr talman! Jag hade tänkt att ta upp en annan fråga, men jag
            tror att jag får hålla mig till den som vi har diskuterat. Jag
            tycker att det är synd att debatten blir så polemisk, men jag
            måste säga att jag inte kan lägga skulden på kulturutskottet i
            detta fall. Vi har att behandla ett förslag som kom från regeringen
            och kulturministern och som också väckte en oerhört starkt kritik.
            Även om kulturministern har hänvisat till en rad människor som
            tycker att det är bra att de satsas i Göteborg, vilket vi också
            tycker, kan hon inte bortse från att väldigt många har haft mycket
            kritiska synpunkter. Det har väl aldrig någonsin hänt att vi till
            kulturutskottet har fått så många brev från utländska institutioner
            som i denna fråga. Därför tycker jag att det vore bra om vi kunde
            ha en annan ton när vi diskuterar detta.
          </note>
          <note>
            Kulturministern pratar också om medvetna missuppfattningar och
            överdrifter. Det är precis det som kommer från kulturministerns
            sida. Jag tycker inte att det är roligt att säga det, men jag
            tycker faktiskt att det är så.
          </note>
          <note>
            Vad som skall hända i Stockholm och hur vi skall klara de mångkulturella
            målen fick vi inget svar på.
          </note>
          <note>
            Jag är ganska orolig över att regeringen och kulturministern
            tycks ha en ganska grund inställning till hur vi skall få ett
            fungerande mångkulturellt samhälle.
          </note>
          <note>
            När jag pratar om världskulturmuseet i Göteborg säger kulturministern
            att det inte bara skall vara för invandrare utan för alla. Det
            är klart att det skall vara både för invandrare och för alla andra,
            så att det uppstår möten mellan människor. Det måste väl ändå
            vara syftet.
          </note>
          <note>
            Kulturministern sade att det handlar om makt. Jag tycker att
            det skall handla om hur vi skall få samhället att fungera. Det
            behöver fungera i Göteborg, det behöver fungera i Stockholm och
            det behöver fungera i hela landet.
          </note>
          <note>
            Anf. 75 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Självfallet är det så, Marianne Andersson. Det framgår
            också väldigt klart både av propositionstexten och av de direktiv
            som finns när det gäller världskulturmuseet i Göteborg, och det
            kommer också att framgå av de direktiv om världskulturhus på Södra
            Teatern i Stockholm som regeringen kommer att fatta beslut om
            i morgon, då de blir offentliga. Det finns ingen som helst motsättning
            där. Jag vill nog säga att socialdemokratin har allt annat än
            en grund inställning när det gäller integrationsfrågan. Det är
            sådant som vi lever med nära kroppen varje dag. Satsningen på
            det mångkulturella präglar också i hög grad kulturpropositionen.
          </note>
          <note type="speaker">
            Anf. 76 MARIANNE ANDERSSON (c):
          </note>
          <note>
            Herr talman! Jag satt med i invandrarpolitiska kommittén. Vi
            arbetade väldigt mycket med frågan hur vi skall kunna integrera
            invandrare och svenskar med varandra. Det har inte hänt någonting
            ännu, egentligen. Det är en av de viktigaste och svåraste frågorna
            vi har. Jag tror säkert att regeringen tänker på det, men det
            händer inte så värst mycket.
          </note>
          <note>
            Kulturministern sade att världskulturhuset skall ligga på Södra
            Teatern i centrum av Stockholm och inte i Rinkeby. Det tycker
            jag också är bra. Jag hoppas verkligen att det över huvud taget
            inte har föresvävat kulturministern att det skulle ligga i Rinkeby.
          </note>
          <note>
            Det skall ju handla om möten mellan människor. Om man inte är
            mycket medveten i denna satsning är risken ganska stor att det
            ändå blir ett möte mellan invandrare och att svenskarna inte finner
            vägen dit.
          </note>
          <note>
            Det gäller att se till att det verkligen uppstår möten mellan
            svenskar och invandrare.
          </note>
          <note>
            Jag har en fråga när det gäller diskussionen om museer. Vi har
            skrivit i vår motion att vi tycker att alla institutioner skall
            jobba med dessa frågor och att direktiv om samverkan egentligen
            skall gå ut till varenda museum i hela landet, så att vi kan motverka
            främlingsfientlighet och rasism och så att vi kan jobba för ett
            mångkulturellt samhälle som fungerar. Ett sådant samhälle har
            vi inte i dag. Vad säger kulturministern om det?
          </note>
          <note>
            Anf. 77 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Detta har jag sagt något om redan i kulturpropositionen.
            Där står mycket tydligt att de viktiga övergripande insatser som
            föreslås gäller att man skall stimulera institutioner som vill
            arbeta aktivt med frågor som rör kulturarv och främlingsfientlighet
            och med mångkulturella frågor. Vi har dessutom föreslagit särskilda
            medel för detta. Det mångkulturella kommer igen i varje avsnitt,
            i stort sett, i kulturpropositionen, precis som barn och ungdom
            löper som en röd tråd genom propositionen.
          </note>
          <note>
            Det manifesteras i sådant som världskulturmuseet och världskulturhuset,
            men det finns med på en mängd områden. Det finns i hög grad med
            redan i de kulturpolitiska målen, av självklara skäl.
          </note>
          <note>
            Teater, dans m.m.
          </note>
          <note type="speaker">
            Anf. 78 LENNART FRIDÉN (m):
          </note>
          <note>
            Herr talman! På 1920-talet inträffade en kollaps för de kringresande
            teatersällskapen i vårt land. Thalias många små tempel stod tomma
            eller byggdes om till biografer. De fasta teaterensemblerna var
            få. I
          </note>
          <note>
            början av 30-talet föreslog ecklesiastikminister Engberg att
            det skulle bildas en riksteater, skattefinansierad, som skulle
            ge teaterupplevelser åt hela landet.
          </note>
          <note>
            Efter 1974 har vi i Sverige byggt upp ett nät av länsteatrar,
            vars verksamhet i stort sett täcker hela landet. De större städerna
            har egna stadsteatrar med flera scener, och på senare år har antalet
            privatteatrar ökat. Många teatrar företar turnéer.
          </note>
          <note>
            Det stora antalet fria grupper har betytt mycket, inte minst
            för barn- och ungdomsteater. Samtidigt finns Riksteatern kvar.
            Det är enligt vår mening inte rimligt att behålla en verksamhet
            vid Riksteatern på oförändrad nivå när det nu finns ett så omfattande
            regionalt utbud. De nya bidragskonstruktionerna kommer dessutom
            att ge ytterligare incitament för regionteatrarna att turnera.
          </note>
          <note>
            Det är också uppenbart att förenings- och arrangörsdelen av Riksteatern
            känner sig bunden av utbudet från den producerande delen av RT
            på många orter. Vi anser att vuxenteaterverksamheten hos
          </note>
          <note>
            Riksteatern kan upphöra och att man genom sina specialensembler
            såsom Cullbergbaletten och Tyst
          </note>
          <note>
            Teater skall erbjuda lokala arrangörer det de regionala teatrarna
            inte kan göra. För att öka publikarbetet anser vi också att en
            del av medlen till teaterproduktion bör föras över till teaterföreningarna.
            Det är ett av våra förslag för att man skall kunna bredda och
            nå så många nya kulturkonsumenter som möjligt. Vi kan väl säga
            att det är en del i vår positiva klasskamp.
          </note>
          <note>
            I likhet med en enig teaterutredning anser vi också att erfarenheterna
            från skådebaneverksamheten är sådana att dess verksamhet kan upphöra,
            och att motsvarande anslag skall tillföras nämnda arrangörer via
          </note>
          <note>
            Riksteateranslaget. Vi tror att sådana åtgärder kommer att leda
            till förnyat engagemang hos föreningarna, ett bättre penningutnyttjande
            och en förnyelse av den regionala teatern, där bl.a. de fria grupperna
            kanske kan komma bättre till sin rätt.
          </note>
          <note>
            Ett annat av de gamla s.k. R-organen som inte längre fyller samma
            funktion är Rikskonserter. Vi anser till skillnad från regeringen
            och utskottet att produktionen kan minska ytterligare - regeringen
            minskar den till stor del - och att flera av dess verksamheter
            bör omprövas. I likhet med Kulturutredningen anser vi att den
            löpande fonogramutgivningen bör ske på samma villkor som för övriga
            skivproducenter. En jämförelse mellan Caprice och mindre privata
            producenter utfaller till de senares fördel både med avseende
            på produktionsomfattning och administrationsstorlek. Specialutgivningar
            i anslutning till projekt är något som bör kunna ske i normal
            konkurrens och efter vanlig upphandling.
          </note>
          <note>
            Vi kan med glädje konstatera att utskottet delar uppfattningen
            att det bör finnas ett statligt ansvar jämväl för blåsmusiken.
            Detta har tidigare legat hos
          </note>
          <note>
            Rikskonserter, men får nu sin lösning hos annan huvudman.
          </note>
          <note>
            Som jag tidigare har nämnt ställer vi oss bakom förslaget till
            ett reformerat stöd till regional kulturverksamhet. Vi vill kraftigt
            understryka att bidraget skall kunna tillfalla varje institution
            som uppfyller en del av det nationella ansvaret oberoende av huvudman,
            under förutsättning att verksamheten också stöds av en regional
            eller lokal huvudman. Vi ställer oss också bakom idén om riktade
            bidrag och om hur denna resurs stegvis skall kunna byggas upp.
          </note>
          <note>
            Även i detta sammanhang vill vi peka på hur väsentligt det är
            för mångfald och oberoende att alternativa och fristående finansieringsformer
            kan byggas upp, t.ex. i form av fonder där det skall vara öppet
            såväl för enskilda individer som för företag, föreningar och andra
            att bidra. För att ytterligare underlätta detta skulle det behövas
            ett alternativ till den lagstiftning som reglerat de gamla kulturstiftelserna.
            En mindre lagändring har föreslagits, men här har regeringen inte
            gått riksdagen till mötes.
          </note>
          <note>
            Vi instämmer i förslaget att de lokala och regionala symfoni-
            och kammarorkestrarna skall få behålla sitt stöd oförändrat. Vi
            tillstyrker också att större krav skall kunna ställas på orkestrarna
            vad gäller verksamhet utanför hemorten och samverkan med det övriga
            musiklivet. I konsekvens med detta bör också
          </note>
          <note>
            Länsmusiken få ett påpekande om att man skall ta sitt ansvar
            för sådan samverkan.
          </note>
          <note>
            Herr talman! Det finns många bra orkestrar i vårt befolkningsmässigt
            lilla land. En av dessa har nått höjder av ett sådant slag att
            dess internationella renommé gett den en särställning, nämligen
            Göteborgs symfoniorkester. Ett enhälligt utskott föreslår att
            regeringen skall kunna ge den rätten att bruka beteckningen nationalorkester,
            något som finns i ett stort antal andra länder.
          </note>
          <note>
            I Kulturutredningen behandlas i flera avsnitt snedfördelningen
            mellan genrer inom det regionala musiklivet och de synpunkter
            på detta som förts fram från olika grupper. Flera gånger omnämns
            i detta sammanhang jazzmusiken, och ett av förslagen från utredningen
            gäller tillskapandet av genrecentrum.
          </note>
          <note>
            Detta avfärdas utan någon motivering i kulturpropositionen. Även
            utskottet är här i sin skrivning förvånansvärt passivt. Det tog
            ungefär ett sekel för filmen att få ett erkännande som egen konstform.
            Den lika gamla jazzmusiken väntar ännu på sitt erkännande, åtminstone
            i regeringens propositioner.
          </note>
          <note>
            Genom jazzen har många unga genom årtionden kommit i kontakt
            med musiken, och ofta har den varit början på en väg in i en vidare
            musikvärld. På samma sätt har rockmusiken, också den styvmoderligt
            behandlad i de flesta sammanhang, kommit att ge många ungdomar
            en betydelsefull fritid. En del av dem har där kunnat få utlopp
            för såväl sin energi som sitt skaparsinne.
          </note>
          <note>
            På senare år har en förnyelse av jazzintresset via rock och mellanformer
            kunnat förmärkas. Av detta syns inget i den proposition som skulle
            utgöra inledningen till en kulturlivets förnyelse.
          </note>
          <note>
            Dessa musikformer baseras på ett brett folkligt stöd och ett
            omfattande utövande och överlever och utvecklas genom de eldsjälar
            som är så viktiga och vars betydelse utpekats av Kulturutredningen.
            Det måste i överenskommelserna mellan anslagsgivare och de regionala
            musikföreträdarna ingå som en uppgift att jazzmusiken och de nya
            yngre musikformerna får en chans att utvecklas efter sina meriter
            och på villkor likvärda övrig musik.
          </note>
          <note>
            Ett annat område som inte alls uppmärksammats är kyrkornas betydelse
            för Sveriges musikliv. I propositionen nämns det i förbigående
            i en enda mening på s. 79 tillsammans med folkrörelser i övrigt.
            Beklagligtvis har vi därför - där får vi nog alla i utskottet
            skämmas - helt missat den kyrkliga kulturens betydelse i vårt
            betänkande.
          </note>
          <note>
            Herr talman! I samband med jazzen nämnde jag i förbigående filmen.
            Den har på senare år äntligen fått sitt erkännande. Synd bara
            att det kommit så sent och i ett läge där problemen är stora.
            Den snabba medieutvecklingen ger skäl till att man redan nu måste
            förbereda hur film- och videoavtalet, som blir aktuellt
          </note>
          <note>
            1998, skall utformas.
          </note>
          <note>
            Det är viktigt att film produceras på fler ställen än
          </note>
          <note>
            Stockholm. Det är viktigt för skådespelare, för tekniker, för
            kringverksamheter av olika slag och för filmen. Den statliga filmpolitiken
            bör ha med det i sin inriktning. Därför är också satsningen på
            nyskapande verksamheter, t.ex. Film i Väst i Alingsås, något som
            vi finner positivt och gärna stöder.
          </note>
          <note>
            Den del däremot som främst kan verka näringslivsbefrämjande,
            t.ex. filmfonder och s.k. film commissions - dessvärre finns det
            ingen svensk term för detta - bör emellertid vara något som regionernas
            företag och myndigheter tar ansvar för.
          </note>
          <note>
            Herr talman! Utan något särskilt yrkande ställer jag mig bakom
            samtliga moderata förslag på det här området.
          </note>
          <note type="speaker">
            Anf. 79 MARIANNE ANDERSSON (c):
          </note>
          <note>
            Herr talman! Under det här avsnittet skall vi behandla teater,
            dans och musik. Tydligen gäller det också film.
          </note>
          <note>
            Teatrarna har genomgått en stark utveckling under den senaste
            tjugoårsperioden. Teatrarna var ju en av de krafter som banade
            väg för utvecklingen av
          </note>
          <note>
            1974 års kulturpolitik. Det fanns då ett mycket dynamiskt förhållande
            mellan teatern och det omgivande samhället. Sedan dess har antalet
            teaterinstitutioner och fria grupper ökat. Utbudet har också ökat.
            Antalet teaterbesök däremot har minskat något, men det är inte
            färre personer som går på teater. Detta är det värt att notera.
            Amatörteaterverksamheten och samverkan mellan amatörer och professionella
            har också ökat, vilket jag tycker är mycket intressant.
          </note>
          <note>
            Sverige är ledande nation i världen när det gäller barn- och
            ungdomsteater. Det är särskilt angeläget att behålla och utveckla
            den tätpositionen. Det handlar om kunskapsutveckling, förnyelse,
            gränsöverskridande, seminarier och utbildning - ja, allt som är
            nödvändigt för att uppnå dessa saker. Hur skolor och förskolor
            skall inspireras är också av vikt. Det nationella uppdraget till
            Backa Teater i Göteborg skall handla om just detta, och det är
            mycket välkommet.
          </note>
          <note>
            Målsättningen är nu att öka efterfrågan, spridningen och tillgängligheten
            när det gäller teater samt att barn och ungdomar bör få tillgång
            till teater av hög kvalitet. Det handlar om de ofta upprepade
            kraven på turnéverksamhet och om att sprida teaterproduktion via
            radio och television. Det är angeläget att skolorna har möjlighet
            att ta emot teaterföreställningar, fria grupper eller, som i Älvsborgs
            län, den turnerande länsteatern med särskild inriktning på barn
            och ungdomar.
          </note>
          <note>
            Det har varit en svacka när det gäller skolornas möjligheter
            på grund av organisationen med resultatenheter. En enskild skola
            har därför litet svårt att klara av detta, men jag tror att ett
            samarbete är på gång. Det verkar vara så. Vi har haft företrädare
            för
          </note>
          <note>
            Teatercentrum hos oss och då fick vi veta att det börjar bli
            litet bättre igen. Problemet var emellertid
          </note>
          <note>
            Stockholm. Det är mycket svårare att komma ut till skolorna i
            Stockholm. Det ger en tankeställare. Man behöver verkligen fundera
            över vad det kan bero på.
          </note>
          <note>
            Vi har ju våra nationalscener. I mitt anförande i debatten om
            anslagen till Operan och Dramaten tog jag upp en del saker, som
            jag kanske inte skall upprepa. Men vi som har lyssnat till många
            uppvaktningar från många institutioner och som också har besökt
            andra institutioner vet att t.ex. Riksteatern haft kravet på sig
            att göra besparingar. Man har anpassat sig och klarar sin ekonomi.
            Det är då litet frustrerande att höra några institutioner klaga
            så intensivt, medan andra gör bästa möjliga av sin situation.
            Många andra institutioner ute i landet kan ju producera en fantastisk
            verksamhet med mycket mindre pengar. Vi skall ju inte göra jämförelser
            - det handlar inte om att det skall vara lika mycket eller lika
            litet pengar till nationalscener som till andra - men på något
            sätt är inställningen väsensskild. Jag tycker att det är värt
            att tänka också på det.
          </note>
          <note>
            När det gäller Norrlands Musik- och dansteater tycker vi att
            det är en bra satsning att man nu får stöd.
          </note>
          <note>
            Några ord vill jag också säga om detta med en samisk teater,
            en fråga som varit aktuell länge och som stötts och blötts. Det
            finns en stor otålighet bland samerna över att frågan inte är
            löst. När vi nu så mycket diskuterar mångkultur kan man väl tycka
            att det är viktigt att vi i Sverige stöttar vår egen urbefolkning
            också från kulturell synpunkt. Nu ger regeringen sametinget i
            uppdrag att undersöka förutsättningarna för att etablera en fast
            samisk teaterinstitution. Det tycker vi är viktigt.
          </note>
          <note>
            Det är viktigt att vi visar att vi faktiskt menar allvar med
            detta. Uppdraget skall vara klart senast den 1
          </note>
          <note>
            juni 1997 så att regeringen hinner få med det i budgetpropositionen.
            Men utskottet tyckte att detta var att gå fram litet för hårt.
            Jag tror att det är bra att vi sätter ett tryck på det relativt
            nyinrättade sametinget så att man känner att det är allvar. Vi
            vet att man många gånger har haft svårt att komma överens, men
            man måste ha det här trycket på sig. Då kan ett beslut fattas
            nästa höst. Det är litet synd att det inte kan bli på det sättet.
            Men vi hoppas ändå att det inte skall dröja så länge.
          </note>
          <note>
            Jag skall inte uppehålla mig särskilt mycket vid dansen. Jag
            vill bara kommentera detta med Östgötabaletten. Vi har ju i vårt
            budgetalternativ yrkat avslag till förslaget om att Östgötabaletten
            skall tilldelas 3
          </note>
          <note>
            miljoner kronor. Det har vi inte gjort för att vi tycker att
            Östgötabaletten har en dålig verksamhet, tvärtom.
          </note>
          <note>
            Jag vet för litet egentligen, men jag tror nog att den är ganska
            bra. Skälet till vårt avslagsyrkande var bristande lokal uppbackning,
            någonting som vi har krävt i andra sammanhang. Såvitt jag har
            förstått säger Linköpings kommun nej till att stötta Östgötabaletten.
          </note>
          <note>
            Det är synd, men det måste på lokal och regional nivå finnas
            en positiv inställning för en verksamhet för att staten skall
            gå in med stöd.
          </note>
          <note>
            Musiken lever. Det märks på alla festivaler, rockklubbar och
            konserthus. Det är det mest vittförgrenade och omfattande konstområde
            som finns. Inte minst finns det ett stort intresse hos ungdomar
            för musik.
          </note>
          <note>
            Musikskolan är också viktig. Den är ju en grund för detta intresse,
            och det är viktigt att vi slår vakt om den. I och för sig är det
            en kommunal fråga, men den bör ändå uppmärksammas.
          </note>
          <note>
            Vi önskar att man satsade mera på profilerade genrecentrum som
            också omnämndes i Kulturutredningen. Som exempel kan nämnas jazz,
            folkmusik, körsång och andra typer av verksamheter som förtjänas
            att lyftas fram. Det vore bra om man gav ett stöd till folkmusikinstitutet
            i Norduppland, som är under uppbyggnad, så att den svenska folkmusiken
            lyftes fram. Vi tycker också att Norrbottens kammarorkester skulle
            kunna få ett statligt stöd.
          </note>
          <note>
            Göteborgsmusiken är en orkester som har haft och har en stark
            lokal uppbackning. Men man har inte haft något som helst statligt
            stöd. Majoriteten i utskottet anser att det är viktigt att Göteborgsmusiken
            nu får statligt stöd. Vi har också lyckats att komma överens om
            att ge ett stöd till Göteborgsmusiken för att rädda orkestern,
            som arbetar både internationellt och nationellt i hela Sverige
            och som har en mycket hög kvalitet, vilket det är många som kan
            intyga. Det är bra att vi har kunnat komma överens om att ge Göteborgsmusiken
            4 miljoner kronor.
          </note>
          <note>
            Jag vill avsluta med en liten fundering om länsmusiken. Det har
            gjorts väldigt många uppvaktningar. Vi bör följa utvecklingen
            när det gäller länsmusiken väldigt noga. Vi har ju fått en del
            tankeställare. Jag skulle önska att vi hade kunnat göra mycket
            mer, men pengarna räcker tyvärr inte.
          </note>
          <note>
            Min taletid är nu slut. Jag får återkomma till frågan om film
            i slutet av dagen.
          </note>
          <note type="speaker">
            Anf. 80 CARL-JOHAN WILSON (fp):
          </note>
          <note>
            Värderade talman! De s.k. nationalscenerna Operan och Dramatiska
            teatern är synnerligen viktiga för kulturen i hela landet. Trots
            att så gott som all deras verksamhet sker i Stockholm är de symboler
            för en historisk tradition som givit glans åt hela Sveriges kulturliv.
            Om vi jämför Operans och Dramatens roll från tiden då de etablerades
            och fram till nu är det lätt att konstatera att de alltmer blivit
            hela folkets egendom - inte minst genom att radio och TV fört
            in opera- och teaterföreställningar i våra hem. Samarbetet mellan
            nationalscenerna och radio/TV måste öka. Om svenska skattebetalare
            utanför Stockholm skall tolerera att så stor del av Operans och
            Dramatens budget kommer från dem måste fler uppsättningar sändas
            i
          </note>
          <note>
            TV.
          </note>
          <note>
            Folkpartiet ser egentligen inte någon motsättning mellan nationalscenerna
            och motsvarande kulturverksamhet på andra platser i vårt land.
            Därför värnar vi om både Operan och Dramaten. Jag är övertygad
            om att Operan och Dramaten har ungefär samma stimulerande verkan
            på kulturlivet runt om i landet som idrottens elitserier har på
            idrottsverksamhet som hobby för amatörer i alla åldrar.
          </note>
          <note>
            Vi har konstaterat att det finns problem med ekonomin på både
            Operan och Dramaten. Något måste det beror på. Alltför många gånger
            har det inte gått ihop för dessa teatrar. Teaterverksamhet är
            långsiktig.
          </note>
          <note>
            Att sätta upp en opera eller en större pjäs fordrar ofta flera
            år av förberedelser. En konstnärlig linje måste fullföljas under
            många år för att den skall ge full utdelning. Det är därför nödvändigt
            att principerna för alla institutionsteatrars långsiktiga finansiering
            fastslås. För att kunna komma bort från osäkerheten om de ekonomiska
            villkoren och samtidigt komma fram till ett tillfredsställande
            system för en långsiktig finansiering har Folkpartiet i sin partimotion
            skrivit att frågan bör granskas närmare i en statlig utredning.
          </note>
          <note>
            Jag har inte fått något majoritet för detta förslag i kulturutskottet.
            Men jag hoppas att kulturministern ändå kan fundera över om det
            finns något gott med en sådan utredning. Jag tror att det skulle
            vara värdefullt, inte bara för Operan och Dramaten utan också
            för alla teatrar i landet om man funderade litet mera på vad det
            kan bero på att det är så svårt att klara finansieringen för institutionsteatrarna.
          </note>
          <note>
            Värderade talman! De kommunala musikskolorna är nästan en förutsättning
            för att svenskt musikliv även i fortsättningen skall ha god kvalitet
            i hela Sverige. De flesta kommuner har ont om pengar. Jag hoppas
            att alla kommuner finner att en kommunal musikskola i någon form
            hör till det som skall vara kvar. Detta är inget ärende för Sveriges
            riksdag, men om svenskt musikliv skall aktualiseras i en debatt
            här anser jag att de kommunala musikskolornas betydelse bör markeras,
            precis som Lennart Fridén markerade att den kyrkliga konsten och
            musiken är viktig att omnämna.
          </note>
          <note>
            Folkpartiet har föreslagit att Göteborgsmusiken skall erhålla
            ett tidsbegränsat nationellt uppdrag inom blåsmusikområdet med
            liknande förutsättningar som gäller för de övriga nyutlagda nationella
            uppdragen.
          </note>
          <note>
            Det har inte vunnit stöd i resten av kulturutskottet, men jag
            finner det glädjande att utskottet beslutat att ge statligt stöd
            som möjliggör att Göteborgsmusiken kan leva vidare.
          </note>
          <note>
            Värderade talman! Sverige har ett flertal mycket goda symfonikorkestrar.
            En av dem är Göteborgssymfonikerna. Ett antal göteborgssupportrar
            har i fem motioner föreslagit att just Göteborgs symfoniker skall
            erhålla beteckningen nationalorkester. Observera uttrycket "erhålla
            beteckningen nationalorkester". Det är jämförbart med att utse
            just den orkestern till nationalorkester med vad det nu kan innebära.
          </note>
          <note>
            Det borde vara alldeles självklart att riksdagen inte kan bedöma
            om någon orkester av kvalitetsskäl skall få en särskild beteckning
            som nationens flaggskepp på sitt område. Inte heller riksdagens
            kulturutskott förfogar inom sig över sakkunskap som möjliggör
            en sådan kvalitetsklassning.
          </note>
          <note>
            När ärendet kom upp i kulturutskottet påpekades av någon att
            Göteborgssymfonikerna borde utses till nationalorkester.
          </note>
          <note>
            Någon ville ge orkestern den beteckningen som en hedersbetygelse,
            någon såg beteckningen som värdefull för orkestern vid internationella
            framträdanden, någon trodde att sponsorerna skulle bli fler efter
            en sådan markering från Sveriges riksdag.
          </note>
          <note>
            Nu har kulturutskottet i betänkandet föreslagit att
          </note>
          <note>
            Göteborgs symfoniker bör ha rätt att använda beteckningen nationalorkester.
            Jag anser att varje svensk orkester kan hävda att den är en sorts
            nationalorkester. Inga repressalier kan användas mot någon orkester
            som i sin marknadsföring själv påstår sig vara en svensk nationalorkester.
            Alltså är beteckningen egentligen ointressant som kvalitetsmarkering.
          </note>
          <note>
            Göteborgssymfonikerna är en av våra allra främsta symfoniorkestrar.
            Visst är den en svensk nationalorkester, vad vi än säger. Det
            hade varit mer befogat att föreslå en markering om vi ville poängtera
            att en svensk orkester är en hawaiiorkester, en amerikaorkester,
            en afroorkester eller en typisk norsk nationalorkester.
          </note>
          <note>
            Jag står bakom kulturutskottets förslag om att en orkester kan
            ha rätt att kalla sig nationalorkester. Ju mer jag har tänkt på
            ärendet desto mer övertygad har jag dock blivit om att riksdagen
            egentligen inte borde göra några sådana yttranden. Även om vårt
            förslag är till intet förpliktande och även om regeringen knappast
            skulle falla för frestelsen att meddela någon enstaka orkester
            att den får använda beteckningen svensk nationalorkester, borde
            vi nog inte ha beslutat så som vi i kulturutskottet har föreslagit.
          </note>
          <note>
            Värderade talman! Det här betänkandet har en god kvalitet. Så
            god att man litet skämtsamt skulle kunna ge det beteckningen nationalbetänkande,
            om den möjligheten fanns. Förslaget om rätten för en orkester
            att använda beteckningen nationalorkester är enligt min uppfattning
            den enda plumpen i protokollet.
          </note>
          <note>
            Eftersom debatten säkert kommer att anses ha tagit udden av förslaget
            om nationalorkester bör vi ändå kunna ställa oss bakom kulturutskottets
            betänkande på denna punkt. Jag tyckte ändå det kändes skönt att
            markera att jag ångrar litet att vi behandlade ärendet så som
            vi gjorde. På något vis måste den möjligheten finnas i en politisk
            debatt att man gör en tabbe som man ändå fullföljer så som man
            har tänkt. Innehållet i beteckningen är inte så allvarlig att
            vi behöver räkna med att den får sådana konsekvenser att det blir
            problem för svenskt musikliv i stort.
          </note>
          <note>
            Anf. 81 CHARLOTTA L
          </note>
          <note type="speaker">
            BJÄLKEBRING (v):
          </note>
          <note>
            Herr talman! Vad vore riksdagen utan nationalriksdagsmannen Carl-Johan
            Wilson? Det kan man fråga sig. Och vad vore teatern utan dramatikern.
          </note>
          <note>
            Utan dramatikern fick vi ingen som arbetade i teaterns garderob.
            Vi fick ingen ljud- eller ljustekniker, och heller ingen teaterchef.
            Politiker fick vi väl kanske ändå. Men vad skulle skådespelaren,
            regissören och scenografen göra? Hur skulle det gå med filmen
            om vi inte hade några TV-apparater? Vi fick i alla fall ingen
            barnteater.
          </note>
          <note>
            Nationalscenerna Operan och Dramaten bör enligt
          </note>
          <note>
            Vänsterpartiet få ett preciserat uppdrag vad gäller uppsättningar
            för barn och ungdom. Redan i dag gör de många uppsättningar med
            barn- och ungdomsteater. Men jag känner en viss oro inför detta
            eftersom man har sviktande ekonomier. Vänsterpartiet anser därför
            att det vore bra om målet blev tydligt skrivet.
          </note>
          <note>
            Jag undrar varför det egentligen inte står inskrivet i våra nationalsceners
            målformuleringar.
          </note>
          <note>
            De nationella uppdrag som regeringen föreslår på en rad olika
            områden är väldigt bra. Men vi tycker att de borde preciseras
            och också ökas beloppsmässigt.
          </note>
          <note>
            I vår budgetmotion, där nu ramen redan har fallit, föreslog vi
            4 miljoner kronor mer till de nationella uppdragen, samt ytterligare
            medel till barn och ungdom. Även när det gällde en nationalscen
            i norr föreslog Vänsterpartiet ytterligare medel, men det kommer
            Maggi Mikaelsson att utveckla senare.
          </note>
          <note>
            Inom barnteaterområdet finns tendenser som visar på att de statsunderstödda
            grupperna minskat sin verksamhet, i stället ökar de kommersiella
            teatrarna sin verksamhet. En sådan enkel sak som att kommunerna
            slutat med samordning av en kulturförmedling kan vara en av orsakerna.
            De kommersiella grupperna med reklam och föreställningar som vänder
            sig till en stor publik med envägskommunikation har vunnit i marknadsföringen
            före teatrar med mer konstnärligt och pedagogiskt innehåll.
          </note>
          <note>
            Jag hoppas verkligen att det blir ändring på detta och att vi
            skall kunna använda målet om kommersialismens skadeverkningar
            som ett verktyg att försöka stärka den verksamhet som bygger på
            ett bra pedagogiskt innehåll.
          </note>
          <note>
            Förutom kostnadsutvecklingen är problemet att arrangörernas möjlighet
            att anlita de fria grupperna har strandat lokalt. Av den anledningen
            föreslog Vänsterpartiet ytterligare 5 miljoner kronor över regeringens
            förslag just till de fria grupperna.
          </note>
          <note>
            Det skulle man kunna använda särskilt till miljonprogrammens
            förorter, men även till andra teaterfattiga och kulturfattiga
            delar av vårt land, t.ex. i glesbygd.
          </note>
          <note>
            Regeringen föreslår i propositionen att länsmusikens anslag skall
            minskas med 60 miljoner kronor under perioden 1998-1999. Vänsterpartiet
            anser att besparingen är alldeles för hög. Samtidigt oroar vi
            oss för att olika musikgenrer ställs emot varandra. Det är olyckligt
            eftersom man samtidigt vill spränga gränser och se nya samarbetsformer
            regionalt. Det är en motsättning i detta.
          </note>
          <note>
            Vänsterpartiet anser att det är viktigt att i stället flytta
            över tyngdpunkten från producenterna till arrangörsleden. Vänsterpartiet
            anser med andra ord att den kommande eventuella besparingen av
            länsmusiken skall omfördelas till arrangörsstöd. Vänsterpartiet
            har också föreslagit ökade medel för arrangörsstöd även under
            1997.
          </note>
          <note>
            När det gäller länsmusiken har kulturutskottet sagt att man inte
            just nu tar ställning till dessa besparingar.
          </note>
          <note>
            Utskottet har beslutat att inte föregripa den kartläggning som
            kulturrådet skall göra efter det att regeringen avslutat sina
            överläggningar med Landstingsförbundet. Vi tar alltså inte ställning
            till detta nu.
          </note>
          <note>
            Med anledning av detta vill jag fråga kulturministern: Hur kommer
            regeringen att handskas med den situation som eventuellt uppstår
            om förhandlingarna kommer fram till att besparingarna inte skall
            göras?
          </note>
          <note>
            Kommer det att innebära förändringar av de ramar som vi redan
            beslutat om för 1998 och 1999? Hur skall vi i så fall handskas
            med den nya budgetordningen?
          </note>
          <note>
            När det gäller filmområdet föreslår regeringen uppbyggandet av
            regionala resurscentrum för film och video för professionella
            filmskapare. Vänsterpartiet har tillstyrkt förslaget, men vi är
            litet tveksamma eftersom medlen kommer att omföras från det lokala
            filmkulturella videoarbete som finns i dag för barn och ungdom.
          </note>
          <note>
            Vad Vänsterpartiet till skillnad från regeringen tagit upp i
            sitt budgetförslag är inrättande av lokala multimediaverkstäder
            som man också föreslår från kulturutredningen. Är det någon ungdomskultursatsning
            som är angelägen är det just den nya tekniken.
          </note>
          <note>
            Det här skulle vara väl använda pengar. Vi har också lagt in
            det i vårt budgetförslag.
          </note>
          <note>
            Miljöpartiets förslag om ett filmmuseum är också positivt. Jag
            hoppas att regeringen återkommer med ett förslag i den frågan.
            Det är också glädjande att filmen nu är accepterad som en egen
            konstart och en del av kulturpolitiken.
          </note>
          <note>
            Fru talman! Det finns mycket att säga på det här området, bl.a.
            om folkmusikens och folkdansens betydelse, men jag slutar här.
          </note>
          <note type="speaker">
            Anf. 82 EWA LARSSON (mp):
          </note>
          <note>
            Fru talman! För att människor skall kunna gå på teater och dans
            och njuta av musik är det nödvändigt att bryta den trend som har
            varit aktuell under ett par år, dvs. att de offentligt stödda
            kulturinstitutionerna för att komma till rätta med sin ekonomiskt
            svåra situation har höjt biljettpriserna. Det har också funnits
            politiker som har propagerat för en sådan linje när institutionerna
            har talat om sin ekonomiskt svåra situation. Miljöpartiet anser
            att smärtgränsen är nådd nu. Vissa teatrar har också diskuterat
            om de, trots svåra rationaliseringar, ändå kan sänka biljettpriserna.
          </note>
          <note>
            Ungdomsrabatter börjar också bli alltmer vanligt. Vi i
          </note>
          <note>
            Miljöpartiet tycker att det är viktigt att biljetter erbjuds
            till rimliga och låga kostnader även fortsättningsvis.
          </note>
          <note>
            Så vill jag ta upp några punkter i regeringens förslag som vi
            inte riktigt förstår. Vi kan t.ex. inte förstå varför vi här från
            riksdagen skall sätta tryck på Sametinget. Därifrån trycker man
            nog på alldeles själv, och man har så gjort under väldigt, väldigt
            många år. Det är faktiskt pinsamt att konstatera hur mycket de
            har kämpat för att få ett nationellt uppdrag till en samisk teater,
            och ännu har vi i den här kammaren inte fattat ett sådant beslut.
            Jag tror att man inom Sametinget kan komma överens om vart teatern
            skall förläggas.
          </note>
          <note>
            Riksdagen borde här i dag fatta ett principbeslut om att en fast
            samisk teaterinstitution skall inrättas, att det skall bli ett
            fast nationell uppdrag. Här är det inte fråga om utan hur, och
            då kan man tillsätta en organisationskommitté. Samhället måste
            bereda vägen för den samiska kulturen på ett mycket bättre sätt
            än förut. I det här sammanhanget kan vi göra en jämförelse med
            Norge, och vi hamnar då inte i en bra dager.
          </note>
          <note>
            Vi ser allvarligt på det här. Vi tycker också att den samiska
            filmen bör få direkt öronmärkta pengar ur det befintliga filmanslaget,
            för annars är det väldigt lätt att det bara trillar mellan stolarna.
          </note>
          <note>
            Med det vill jag yrka bifall till reservation 29, mom. 51.
          </note>
          <note>
            Miljöpartiet tycker också att det är viktigt att nu besluta om
            ett permanent nationellt uppdrag för
          </note>
          <note>
            Norrlands Musik- och dansteater. I Kulturutredningen har vi verkligen
            lovordat deras verksamhet och berömmer den som ett föredömligt
            exempel på samarbete mellan olika konstformer och hur man kan
            jobba när man har stora avstånd att täcka. Om vi fattar ett sådant
            beslut här i dag kan verksamheten få utvecklas i förvissning om
            en ekonomisk stabilitet. Jag vill markera att Miljöpartiet inte
            tillhör dem som säger att kulturarbetare, konstnärer och kulturkreatörer
            blir bättre om de svälter.
          </note>
          <note>
            Fru talman! I Miljöpartiets budgetförslag, som inte har fallit
            än, vill vi, inte bara i ord utan även ekonomiskt, i handling,
            ge Dramatiska Teatern en lönekompensation. Det kan inte vara rimligt
            att skicka ut ett fyrtiotal människor i arbetslöshet bara därför
            att de har fått löneförhöjning. Den som är intresserad av lönekonstruktioner
            kan ju titta på hur snittlönen ligger och fundera på om det är
            rimligt att kulturkreatörer verkligen skall ha så här låga löner.
            När de sedan får löneförhöjning måste teatern i stället avskeda
            människor. Det gäller inte bara teaterskådespelare utan även hantverksmänniskor,
            scenarbetare, med en yrkesskicklighet som de borde få lära ut
            till andra och som borde få utvecklas på fler teatrar i stället
            för att de skall skickas ut i arbetslöshet och komma att belasta
            ett annat konto, nämligen AMS.
          </note>
          <note>
            Som jag tidigare har sagt gör Miljöpartiet andra prioriteringar
            inför framtida eventuella förändringar när det gäller Länsmusiken.
            Vi vet ju alla i kulturutskottet, eftersom vi har varit med och
            tagit emot alla uppvaktningar, vilken oro som finns. Det gäller
            t.ex.
          </note>
          <note>
            Helsingborgs Symfoniorkester, vars medlemmar är väldigt oroliga.
            Om det blir fråga om en neddragning med ett par personer blir
            det ju svårt att fortsätta med en hel symfoniorkester. Det kan
            i så fall betyda en nedläggning.
          </note>
          <note>
            Vi vet också att vad man kräver är en fullständig musikutredning
            som skall se över svenskt kulturliv.
          </note>
          <note>
            Det vore bra om vi här i dag kunde få ett sådant löfte om en
            fullständig musikutredning. Då kunde man se om det finns någon
            rimlig balans mellan de olika enheterna: opera, symfoniorkestrar,
            kammarmusikorkestrar, kammarmusik. Det gäller olika genrer, som
            tidigare talare har talat om, såsom jazz, folkmusik, musik med
            annan etnisk bakgrund. Det gäller också frågan om fast anställda
            eller fritt verksamma musiker. Hurdan är balansen, och hur vill
            vi ha det? Kan vi koppla ihop detta med ett konstnärstillägg,
            en grundtrygghet? Hur ser administrationskostnaderna ut i dag?
            Hurdan är relationen mellan landsbygd och storstad och den mellan
            svenska solister, dirigenter och ensembler och utländska solister,
            dirigenter och ensembler? Det gäller ensembler av olika slag med
            musik från skilda tidsepoker - en fullständig musikutredning!
          </note>
          <note>
            Sedan litet grand om dansen. Miljöpartiet vill påminna om Maastrichtfördragets
            128 §. Eftersom kulturministern är kvar i kammaren vill jag tala
            om att
          </note>
          <note>
            Miljöpartiet anser att den artikeln också är tillämpbar vad avser
            införande av moms på kultur. Om regeringen tillsammans med Centern
            vill dra in mer skatt till staten tycker jag att ni skall säga
            det. Men jag köper inte tanken på kulturmomsen som en tvingande
            åtgärd förrän jag har sett ett utslag från EU-domstolen.
          </note>
          <note>
            Regeringen och vi alla har ju till uppgift att värna det svenska
            kulturarvet och dess mångfald. Om inte insatser görs nu, snabbt
            - eftersom lagförslaget om en kulturmoms börjar gälla om knappt
            två veckor -
          </note>
          <note>
            kommer den unika fria kulturutbildningen, främst riktad till
            barn, att drabbas hårt. Det handlar om 25 %
          </note>
          <note>
            moms, och har inte föräldrarna råd att betala mer i terminsavgifter
            så blir det färre elever, och klyftan mellan barn vars föräldrar
            har råd att betala för kultur och barn till föräldrar som inte
            har råd att betala kommer att öka. Den klyftan ökar redan nu,
            eftersom den kommunala musikskolan tvingas ta ut så höga avgifter.
            Detta är en kommunal angelägenhet, och vi jobbar väl alla för
            att öka bidragen till kommunerna.
          </note>
          <note type="speaker">
            Anf. 83 MARIANNE ANDERSSON (c) replik:
          </note>
          <note>
            Fru talman! Jag begärde replik på grund av att
          </note>
          <note>
            Ewa Larsson sade att man skulle sätta tryck när det gäller samisk
            teater. Jag delar Ewa Larssons uppfattning om att det är oerhört
            viktigt att inrätta en samisk teater. Nu är vi där vi är, och
            vi har inget beslut. Jag tycker faktiskt att det är ganska viktigt
            att samerna själva får säga hur de vill ha det. I Centern menar
            vi att samerna skall få signaler om att de skall lägga fram ett
            förslag snabbt, så att det kan komma med i nästa års budgetproposition.
            Det är ett positivt och starkt krav, och det är det trycket vi
            vill sätta på Sametinget.
          </note>
          <note>
            Jag kan inte förstå att Ewa Larsson kan tycka att det är fel.
          </note>
          <note type="speaker">
            Anf. 84 EWA LARSSON (mp) replik:
          </note>
          <note>
            Fru talman! Jo, jag tycker annorlunda. Jag tycker att trycket
            skall sättas på oss här i riksdagen att fatta ett beslut om en
            fast samisk teater som ett nationellt uppdrag. Jag tycker att
            det är pinsamt att ett sådant beslut ännu inte har kommit till
            stånd, efter så många års tryck från de svenska samerna.
          </note>
          <note type="speaker">
            Anf. 85 MARIANNE ANDERSSON (c) replik:
          </note>
          <note>
            Fru talman! Jag håller med om att det kan vara pinsamt ur den
            synpunkten att det har tagit lång tid.
          </note>
          <note>
            Jag tycker att det är dåligt att vi inte uppmärksammar vår ursprungsbefolkning
            mer än vad vi gör. Men inriktningen är ändå den att man skall
            fatta beslut om en samisk teater, och det framhålls faktiskt i
            propositionen. Vi är i den situationen att vi inte har någon majoritet
            för detta, men det viktiga är att se till att behandlingen av
            den här frågan forceras och kommer fram till beslut så snabbt
            som det nu är möjligt.
          </note>
          <note type="speaker">
            Anf. 86 FANNY RIZELL (kd):
          </note>
          <note>
            Fru talman! Statens insatser för teater syftar i första hand
            till att bredda tillgängligheten, att öka efterfrågan på teater
            och att - som ofta har påpekats här - barn och ungdomar skall
            få tillgång till teater av hög kvalitet. Det talas i tid och otid
            om hur viktigt det är att barn- och ungdomskulturen får stöd.
            Kulturutskottet upprepar ofta detta, och jag är glad för att det
            också ofta framhålls i propositionerna. Jag vill återigen understryka
            att barn- och ungdomskulturen måste prioriteras.
          </note>
          <note>
            Om vi måste välja något som vi skulle satsa våra pengar på, tycker
            jag att det borde vara självklart att de skall gå till barn och
            ungdomar. De behöver det faktiskt mera än vad vi gör.
          </note>
          <note>
            Men för att barn i hela landet skall komma i åtnjutande av teater
            måste man på många teatrar förändra sitt arbetssätt. Man måste
            öka sitt turnerande, och jag tycker att vi från riksdagen skulle
            vidta litet mer av tvingande åtgärder - det skall vara ett lätt
            tvång, vill jag säga. Det här är nämligen inte enkelt. Det är
            ganska besvärligt att organisera och finansiera ett turnéliv,
            men jag tror att det är nödvändigt att det händer någonting på
            det området.
          </note>
          <note>
            Men framför allt tror jag att teaterproduktionerna i mycket högre
            grad än i dag måste komma ut via TV.
          </note>
          <note>
            Vi har talat om detta i utskottet, och jag tror att det finns
            en del förbättringar att göra. Jag tror att framtiden visar att
            det är där som vi måste till stånd en förändring.
          </note>
          <note>
            Skolans möjligheter att köpa teaterproduktion har försämrats
            alldeles katastrofalt, och jag tycker att det är mycket beklagligt.
            Teater i televisionen kan erbjudas till rörelsehindrade människor
            som inte har möjlighet att ta sig dit där teater visas.
          </note>
          <note>
            När vi skapar teater, dans, musik och film för barn och ger dem
            möjligheter att själva utöva dessa verksamheter, tror jag att
            vi öppnar många nya vägar till utveckling för dem. Det har givits
            ett tidsbegränsat nationellt uppdrag för barn- och ungdomsteater
            till
          </note>
          <note>
            Backa teater i Göteborg. Det finns en del bra sådana tidsbegränsade
            nationella uppdrag, och jag tycker att det kan vara många poänger
            i det, men det är en risk för att vi fastnar i tidsbegränsade
            nationella uppdrag.
          </note>
          <note>
            Det får kanske så småningom utredas om detta är ett bra sätt
            att arbeta, men jag har ingenting emot att man försöker med detta.
          </note>
          <note>
            Antalet besök på teatrarna minskar, medan statens bidrag till
            teatrarna är väldigt stort. Det är inte troligt att man kan höja
            biljettpriserna framöver, och jag ser med oro på teatrarnas möjligheter
            att i framtiden bjuda oss rimliga biljettpriser och god teater.
            Detta är något som vi får arbeta vidare med. Det har blivit en
            mycket kostsam utveckling.
          </note>
          <note>
            Svensk film håller en mycket hög standard. Den är internationellt
            väl sedd, och det kan vi tacka Ingmar
          </note>
          <note>
            Bergman, Jan Troell och åtskilliga andra - också många skådespelare
            - för. Men inte heller filmproduktionen i liten skala i Sverige
            är oviktig. Filmen som konstform och kulturbärare är viktig. Jag
            menar att filmen saknar gränser på ett sätt som inte är fallet
            i alla andra konstformer.
          </note>
          <note>
            Vi har i vår motion anfört att statens stöd till film för barn
            borde uppgå till ungefär 50 %. Det är viktigt med god film för
            barn. Det är många som har roats oerhört av Barnen i Bullerbyn,
            Saltkråkan och många andra fina filmer.
          </note>
          <note>
            Vi oroas väldigt av våldet på film och i TV, och det är mycket
            svårt att komma åt. Att bjuda på högklassig kvalitetsfilm kan
            ha en viss undanträngningseffekt. De små landsbygds- och kvartersbiograferna
            har ett stort värde, socialt, kulturellt och historiskt.
          </note>
          <note>
            Tyvärr har många av byggnaderna lagts ned, och det är synd, eftersom
            de fanns i större delen av landet.
          </note>
          <note>
            Statens insatser för musiklivet syftar till att vi skall få tillgång
            till musik och möjlighet att utöva och skapa musik. Oavsett ålder
            och nationalitet är musiken ett språk som väldigt många människor
            begriper. Vi kristdemokrater anser att regeringen gör ett misstag
            när man planerar att göra nedskärningar på länsmusikens område.
            Regeringen föreslår att anslagen skall minska från 1998.
          </note>
          <note>
            Östgötamusiken, länsmusiken på Gotland, i Blekinge, Jämtland,
            Norrbotten och Bohuslän blev redan
          </note>
          <note>
            1993 av med stora statliga anslag, och försvaret sade upp sitt
            avtal. Om man får ytterligare neddragningar, kan man helt enkelt
            inte behålla en sådan uppsättning som en orkester behöver. Det
            är mycket viktigt att titta närmare på detta under nästa budgetberedning.
          </note>
          <note>
            Göteborgs symfoniorkester är en orkester som är väl ansedd både
            i Sverige och utomlands, och vi har tyckt att den skulle få kalla
            sig nationalorkester. Det har uppstått ett löje omkring detta,
            något som jag inte menar är bra. Jag tycker att den kan få den
            här benämningen. Utskottet har nu överlämnat frågan till regeringen.
            Om regeringen tycker att det är omöjligt att fatta beslut i frågan,
            har jag ingenting emot att den utreds. Jag tycker kanske inte
            att det behöver vara så konstigt. Vi har nationalscener och nationalteatrar,
            och vi ger nationella uppdrag. Jag tycker nog att vi kan ha en
            nationalorkester, såsom man har i så många andra länder.
          </note>
          <note type="speaker">
            Anf. 87 ANDERS NILSSON (s):
          </note>
          <note>
            Fru talman! Vi har haft många uppvaktningar i utskottet från
            företrädare för de områden som vi behandlar under det här avsnittet
            - teater, musik, dans och film. En uppvaktning kan göras därför
            att ekonomin är kärv. Det är ett fullt respektabelt skäl.
          </note>
          <note>
            "Fan må vara teaterdirektör" är en känd replik i ett av August
            Blanches lustspel. Någon gång under uppvaktningarna har jag faktiskt
            känt att det sannolikt ligger en viss erfarenhet och visdom i
            den repliken.
          </note>
          <note>
            Men uppvaktningar kan ju också vara bevis på att det finns stora
            ambitioner och en önskan att göra mer, utveckla verksamheten och
            söka nya vägar.
          </note>
          <note>
            Naturligtvis, och tack och lov, är ambitionerna större än våra
            resurser. Men jag vill påstå att våra resurser är så pass stora
            att vi kan ha en vital verksamhet på teaterns, dansens, musikens
            och filmens områden. Det är otvivelaktigt mer fruktbärande att
            inrikta krafterna på vad vi kan göra med de resurser vi har än
            att fundera på vad vi inte kan göra för de pengar som vi saknar.
            Jag har en känsla av att en sådan positiv inställning präglar
            kulturlivet.
          </note>
          <note>
            Att det finns stora ambitioner och krav på ökande resurser är
            naturligtvis mycket positivt och något som vi kulturpolitiker
            skall vara glada för.
          </note>
          <note>
            Regeringen lägger förslag om inriktningen av statens framtida
            insatser för de fyra områden som debattrundan avser. Det finns
            egentligen inga reservationer mot dessa målsättningar, och det
            vill jag ta som intäkt för en bred enighet inför framtiden.
          </note>
          <note>
            Några nationella uppdrag återfinner vi inom dessa områden. Ett
            uppdrag avser barn- och ungdomsteater och går till Backa teater
            i Göteborg. Ett bredare uppdrag rör ungdomskultur och hamnar hos
            kulturskolan
          </note>
          <note>
            Rosteriet i Luleå. Falun Folkmusikfestival får också ett uppdrag,
            liksom Film i väst.
          </note>
          <note>
            Tanken på nationella uppdrag är ny. Det skall bli spännande att
            se hur institutionerna tar sig an ansvaret och vilka effekter
            det får. Riksdagens ledamöter har visat ett stort intresse för
            det här sättet att stimulera kulturlivet genom att motionsvägen
            ge förslag till ytterligare ett antal nationella uppdrag. Vi föreslår
            att motionerna avslås. Det kan vara lämpligt att först se hur
            denna nya typ av uppdrag utvecklas och vad resultatet blir innan
            vi lägger ut nya uppdrag.
          </note>
          <note>
            Det statliga anslaget till teater uppgår till omkring en miljard.
            Det är alltså ett betydande belopp, men det är ett faktum som
            ofta glöms bort i debatten om anslag till landets teatrar. Under
            de senaste 20 åren har antalet teatrar här i landet nästan femdubblats.
            Ett annat glädjande tecken på teaterns dragningskraft är att allt
            fler engagerar sig i amatörverksamhet.
          </note>
          <note>
            I förslaget ökas stödet till regional kulturverksamhet. Det gäller
            åtminstone tre områden av dem vi diskuterar. Det sker delvis i
            1997 års budget men har också formen av mål för de följande två
            åren.
          </note>
          <note>
            Bl.a. finns förslag om betydande statliga insatser för att bygga
            upp Norrlands musik- och dansteater, lokaliserad till fyra orter.
            I det sammanhanget vill jag gärna kommentera en reservation från
            Miljöpartiet, nr
          </note>
          <note>
            27, som vill ge ett permanent nationellt uppdrag till denna verksamhet.
            Norrlands musik- och dansteater är under uppbyggnad, och mot den
            bakgrunden anser jag att Ewa Larssons reservation är en smula
            oövertänkt, ja lättsinnig och helt enkelt oförståndig.
          </note>
          <note>
            Det nya bidragssystemet är uppbyggt för att stimulera förnyelse
            och flexibilitet utan att äventyra en långsiktig planering. I
            utskottet har vi gjort bedömningen att avvägningen har gjorts
            väl. Det är naturligt att mycket omsorgsfulla utvärderingar kommer
            att ske under åren framöver när detta system fungerar.
          </note>
          <note>
            Propositionen och betänkandet innehåller förslag om preciserade
            mål för verksamheten vid en rad institutioner: Operan, Dramaten,
            Riksteatern, Rikskonserter och Dansens Hus.
          </note>
          <note>
            I det sammanhanget finns det skäl att säga några ord om Riksteatern.
            Moderaterna föreslår i sin motion att Riksteaterns produktion
            av vuxenteater upphör.
          </note>
          <note>
            Naturligtvis avvisar utskottet det förslaget. Det skulle innebära
            en betydande begränsning av mångfalden i utbudet.
          </note>
          <note>
            I det sammanhanget har jag en reflektion över
          </note>
          <note>
            Lennart Fridéns anförande här tidigare. Jag var snabb att anteckna
            vad han sade om publikverksamheten.
          </note>
          <note>
            Han sade att Skådebaneverksamheten skall upphöra.
          </note>
          <note>
            Det förvånar mig något, eftersom moderaterna ju inte gärna vill
            att riksdagen skall styra och ställa på olika områden. Dessutom
            är Skådebanan en ideell verksamhet, så riksdagen har inte den
            minsta möjlighet att bestämma om den skall upphöra eller inte.
            Jag ser att
          </note>
          <note>
            Lennart Fridén reagerar på det jag säger, men jag skrev faktiskt
            upp ordvalet mycket tydligt med en gång. Jag är fundersam över
            vad det innebär. Moderaterna är ensamma i sin syn på Riksteaterns
            uppgifter och följaktligen ensamma även när det gäller anslagsnivån.
          </note>
          <note>
            Det finns också en motion om den finskspråkiga verksamheten inom
            Riksteatern. Det har gett utskottet anledning att poängtera betydelsen
            av den teaterverksamhet med speciell inriktning som Riksteatern
            står för. Dit hör den finskspråkiga verksamheten för både vuxna
            och barn och ungdom, den mångkulturella ensemblen Shikasta, Tyst
            teater, Unga riks och Cullbergbaletten. De är av nationellt intresse,
            menar regeringen, och bidrar till utveckling och förnyelse av
            teater och dans. Utskottet har instämt i det synsättet.
          </note>
          <note>
            Två reservationer tar upp samisk teater. Eftersom regeringen
            tänker ge Sametinget uppdrag att undersöka förutsättningarna för
            att etablera en fast samisk teaterinstitution finns det skäl att
            vänta med besluten.
          </note>
          <note>
            Det är naturligt att samerna själva får ett mycket stort inflytande
            över hur en sådan verksamhet skall bedrivas.
          </note>
          <note>
            Också till dansen föreslås ökade insatser. Det är angeläget med
            ett ökat stöd för att ge publiken utanför storstäderna fler möjligheter
            att möta dansen som konstart. Därför är inriktningen att de ökade
            anslagen främst skall användas till regionala insatser.
          </note>
          <note>
            Den fråga inom musikområdet som fått mest uppmärksamhet i kulturdebatten
            är regeringens förslag att begränsa anslagen till Länsmusiken
            fr.o.m. 1998. Det förslaget berör alltså inte budgeten 1997 men
            får naturligtvis konsekvenser för planeringen. Regeringen kommer
            att ha förhandlingar med Landstingsförbundet, och Kulturrådet
            kommer att göra en kartläggning av verksamheten. Resultatet kommer
            sedan att ligga till grund för förslag inför 1998. Jag tycker
            att det är naturligt att vi inte föregriper resultatet av dessa
            förhandlingar och kartläggningen. Frågan återkommer alltså till
            riksdagen.
          </note>
          <note>
            Utskottet har tagit några egna initiativ på musikområdet. Vi
            föreslår att staten ger Göteborgsmusiken ett bidrag på 4 miljoner
            och tillmötesgår de motionärer som vill ge Göteborgs symfoniker
            rätten att använda beteckningen Sveriges nationalorkester. Jag
            noterar med tillfredsställelse att ett enigt utskott står bakom
            dessa förslag.
          </note>
          <note>
            Det finns en risk att filmen kommer bort i den här debatten.
            Orsaken är, tror jag, att det råder stor enighet. Dessutom har
            utskottet postitiva skrivningar om de motioner som föreligger
            på området. Vi har t.o.m.
          </note>
          <note>
            tillstyrkt en av dem. Det är emellertid viktigt att nämna att
            förslagen i propositionen utgör ett klart erkännande av filmens
            ställning i kulturlivet. Inrättande av ett nationellt uppdrag
            inom filmområdet är ett tecken på det.
          </note>
          <note>
            Jag började mitt anförande, fru talman, med att framhålla förhållandet
            att ambitionerna är större än de resurser vi kan ställa till förfogande.
            Jag vill avsluta med att återigen betona att det är utomordentligt
            bra att så är fallet. Det är också bra att anslagen till kulturområdet
            kan öka, trots ekonomiska problem. Det bör ge samhället i övrigt
            en signal om kulturens betydelse i tider av snabba förändringar,
            men det bör också ge en positiv signal till alla verksamma inom
            kulturområdet. Även om varje anslag för sig är otillräckligt för
            en kreativ skapare med stora visioner och ambitioner, är kulturen
            ett prioriterat område.
          </note>
          <note>
            Slutsatsen av mitt anförande, fru talman, blir rent formellt
            ett yrkande om bifall till hemställan i kulturutskottets betänkade
            och ett yrkande om avslag på de reservationer som fogats vid det.
          </note>
          <note type="speaker">
            Anf. 88 EWA LARSSON (mp) replik:
          </note>
          <note>
            Fru talman! Anders Nilsson tog upp Miljöpartiets reservation
            till förmån för ett permanent nationellt uppdrag för Norrlands
            Musik- och dansteater och kallade den oförståndig. Jag vill då
            påminna ledamoten om att Norrlands Musik- och dansteater naturligtvis
            vädjar om ett sådant uppdrag, och har gjort det under många år.
            Anders Nilsson talar om flexibilitet i de nationella temporära
            uppdrag som nu föreslås. Det kan kanske bli så att flexibilitet
            jämställs med snuttifiering och kortsiktighet.
          </note>
          <note>
            Vi i Miljöpartiet menar att också den övre delen av Sverige,
            Norrland, behöver en fast institution som kan gynna hela den övre
            regionen. Det skall vara en institution som i lugn och ro kan
            arbeta med att fördjupa sin konstnärliga kvalitet och förfina
            sin teater, och inte hela tiden skall behöva ägna sin tid åt att
            söka olika bidrag.
          </note>
          <note type="speaker">
            Anf. 89 ANDERS NILSSON (s) replik:
          </note>
          <note>
            Fru talman! Mitt uttalande om Miljöpartiets reservation när det
            gäller Norrlands Musik- och dansteater var faktiskt övertänkt.
          </note>
          <note>
            Det är fråga om en konstruktion där fyra orter i fyra län med
            fyra olika uppgifter inom musikteatern skall etableras. Norrlandsoperan
            finns i Umeå, men det här gäller också en verksamhet i Härnösand
            där det råder oklarhet inom kommunen om vilken ort verksamheten
            skall förläggas till. Verksamheten som är planerad i Östersund
            finns inte - den har inte startat. Samma sak gäller för Norrbotten.
          </note>
          <note>
            Miljöpartiet vill nu i detta uppbyggnadsskede, när allt det här
            skall fasas ihop till en enhet, också lägga på en verksamhet som
            inte ens finns på papper ett uppdrag av nationell omfattning utöver
            de organisatoriska frågor som ingår i detta. Det är faktiskt en
            belastning för verksamheten som jag inte tror att den håller för.
            Därför menar jag faktiskt att förslaget i
          </note>
          <note>
            Miljöpartiets reservation är mycket lättsinnigt och oförståndigt.
          </note>
          <note type="speaker">
            Anf. 90 EWA LARSSON (mp) replik:
          </note>
          <note>
            Fru talman! Verksamheten finns på papper, och likaså vädjan om
            ett nationellt uppdrag. Det är flera papper i ett häfte, som jag
            fick i min hand för två år sedan när jag kom in som ledamot i
            riksdagen och kulturutskottet.
          </note>
          <note>
            Vi i Miljöpartiet menar att det är viktigt att Norrlands Musik-
            och dansteater får en förvissning om att vi här i riksdagen stöder
            en kontinuerlig verksamhet i den övre delen av landet. Precis
            som Kulturutredningen skriver, berömmer Miljöpartiet det talangfulla
            samarbetet mellan olika konstformer som teatern har visat i utvecklingsarbetet.
            Nu behöver den en kontinuerlig trygghet.
          </note>
          <note type="speaker">
            Anf. 91 ANDERS NILSSON (s) replik:
          </note>
          <note>
            Fru talman! Jag förstår nog att syftet är gott med reservationen,
            Ewa Larsson. Men detta är en verksamhet som bara finns på papper
            i dag, och om vilken man inte har några erfarenheter vare sig
            om den konstnärliga kvaliteten eller om något annat. Dessutom
            gäller det att på ett stort geografiskt område sy ihop detta organisatoriskt,
            personellt och på andra sätt. Nu vill Miljöpartiet, i samband
            med uppbyggnaden, ge en sådan verksamhet ett uppdrag som berör
            hela nationen. Jag skulle inte vilja vara vare sig kommunalt eller
            landstingskommunalt verksam på kulturområdet i dessa län eller
            verksam i dessa institutioner och få denna ryggsäck på ryggen.
            Det kan vara rimligt att återkomma med detta när verksamheten
            är uppbyggd och har fått sina fasta former och vi kan se att det
            hela är förståndigt.
          </note>
          <note>
            Dessutom ligger det en stor underlighet i att ge ett nationellt
            uppdrag till en verksamhet som är så utpräglat regionalt inriktad
            som Norrlands Musik- och dansteater.
          </note>
          <note type="speaker">
            Anf. 92 LENNART FRIDÉN (m) replik:
          </note>
          <note>
            Fru talman! Anfall är bästa försvar, verkar Anders
          </note>
          <note>
            Nilsson tycka. Men det kanske inte är så säkert.
          </note>
          <note>
            Han påstår att jag har sagt vissa saker. Jag skall återge vad
            jag sade, så att det kommer med exakt från mitt manus: I likhet
            med en enig teaterutredning - och där satt Anders Nilsson med
            - anser vi också att erfarenheterna från Skådebaneverksamheten
            är sådana att dess verksamhet kan upphöra och att motsvarande
            ansvar skall tillföras arrangörer via Riksteateranslaget. Vi tror
            att sådana åtgärder kommer att leda till förnyat engagemang hos
            föreningarna, ett bättre penningutnyttjande och en förnyelse av
            den regionala teatern, där bl.a. kanske de fria grupperna kan
            komma bättre till sin rätt.
          </note>
          <note>
            Skådebanan är en folkrörelse. Kan den fortsätta bedriva sin verksamhet
            utan skattepengar är det naturligtvis fritt fram. Då behöver den
            inte heller det stödet. Men Anders Nilsson och jag vet att flera
            skådebanor har lagts ned eller gått i konkurs trots statliga och
            lokala anslag. Vi moderater vill att folket skall få teaterupplevelser
            för pengarna.
          </note>
          <note type="speaker">
            Anf. 93 ANDERS NILSSON (s) replik:
          </note>
          <note>
            Fru talman! Jag tror att det var i inledningen av denna sekvens
            i Lennart Fridéns anförande som han sade att Moderaterna föreslog
            att Skådebaneverksamheten skall upphöra. När vi ser protokollet
            så småningom kan vi konstatera om jag hört fel.
          </note>
          <note>
            Det finns en poäng till i det här. Utgångspunkten för Teaterutredningen
            var att man ville ha en ökad publikverksamhet. För att åstadkomma
            det föreslogs att statsanslaget till Skådebanan skulle överföras
            till
          </note>
          <note>
            Riksteaterns publikverksamhet. Så långt är jag överens med Lennart
            Fridén. Men sedan dess har en hel del hänt, och ett samarbete
            har inletts mellan Skådebaneverksamheten och Riksteatern på många
            områden. Då blir det mindre intressant var exakt pengarna ligger.
            Vi lever alltså inte i dag i samma tid som vi levde i för tre
            år sedan, när utredningen lade fram sitt betänkande. Förhållandena
            har förändrats. Jag tror att det mest fruktbara för att få ett
            ökat arrangörsarbete är ett samarbete mellan Skådebaneverksamheten,
            Riksteaterns teaterföreningar och andra slag av kultur- och publikföreningar
            som finns inom olika områden.
          </note>
          <note type="speaker">
            Anf. 94 LENNART FRIDÉN (m) replik:
          </note>
          <note>
            Fru talman! Jag tror att jag och Anders Nilsson är överens om
            att vi vill ha ut så mycket som möjligt av teaterupplevelser ur
            detta. Det stämmer att det har hänt ett och annat sedan vi satt
            i utredningen för tre år sedan - bl.a. är ytterligare någon Skådebana
            nedlagd.
          </note>
          <note>
            Det är inte så här man skall hantera det hela.
          </note>
          <note>
            Vi moderater har talat om, och jag sade i meningen innan - och
            nu skall jag krypa en bit längre upp i mitt manus - att för att
            öka publikarbetet anser vi också att en del av medlen för teaterproduktion
            hos
          </note>
          <note>
            Riksteatern bör föras över till teaterföreningar.
          </note>
          <note>
            Vi vill alltså ha ett rejält och bra publikarbete. Det finns
            inte i dag. Jag kan bara konstatera att det inte är så förfärligt
            stor skillnad mellan våra uppfattningar.
          </note>
          <note>
            Vi moderater tycker bara att en massa onödig administration och
            olika föreningar i detta sammanhang inte är behövligt. Vi vill
            kunna använda pengarna bättre - till mer teater. Det hoppas jag
            att Anders
          </note>
          <note>
            Nilsson också vill.
          </note>
          <note type="speaker">
            Anf. 95 ANDERS NILSSON (s) replik:
          </note>
          <note>
            Fru talman! När den språkkunnige mannen Lennart Fridén använder
            uttrycket onödiga föreningar reagerar jag litet grand. Det måste
            vara ett övervägt uttryck, eftersom herr Fridén lägger stor vikt
            vid språket.
          </note>
          <note>
            Jag menar att det som verkligen behövs för publikarbetet inom
            teaterområdet och inom kulturlivet i stort är frivilliga människor
            som arbetar i föreningar för att stärka publikintresset och för
            att lyfta ut kulturens olika yttringar till människor.
          </note>
          <note>
            Jag tycker att uttrycket onödiga föreningar inte hör hemma i
            sammanhanget.
          </note>
          <note type="speaker">
            Anf. 96 MARIANNE ANDERSSON (c) replik:
          </note>
          <note>
            Fru talman! Först kan jag instämma i det som Anders Nilsson sade
            om att filmen riskerar att komma bort.
          </note>
          <note>
            Jag skall sedan ta upp litet grand av det som jag inte hann med
            i mitt inledningsanförande. Vi centerpartister tycker att det
            är väldigt bra att filmen nu lyfts upp som ett kulturområde och
            att man verkligen vill satsa på den. Vi hade en hel del yrkanden.
            Jag kan tacka för att vi t.o.m. har fått ett yrkande tillstyrkt
            som handlar om filmverksamhet, och en del andra har blivit väl
            beskrivna. Nog om det.
          </note>
          <note>
            Jag begärde egentligen ordet för att tala om sameteatern. Anders
            Nilsson säger att man inte skall forcera fram det, utan samerna
            skall ha inflytande. Självfallet skall samerna ha inflytande.
            Samerna har arbetat med den här frågan väldigt länge. De har planer
            på hur en samisk teater skulle kunna byggas upp. När man inte
            vill fatta beslutet att sätta en tidsgräns tycker jag att det
            vittnar mer om förhalning eller motvilja på något sätt än om omsorg
            om samerna.
          </note>
          <note>
            Jag tycker faktiskt att vi skulle kunna besluta om att Sametinget
            får uppdraget och att det skall vara färdigt den 1 juni så att
            regeringen kan komma med beslut i budgetpropositionen. Då visar
            vi verkligen en kraftfull vilja att inrätta en samisk teater och
            också göra det snabbt.
          </note>
          <note type="speaker">
            Anf. 97 ANDERS NILSSON (s) replik:
          </note>
          <note>
            Fru talman! Jag tror inte att det är några större skillnader
            mellan Marianne Andersson och mig eller mellan Centerpartiet och
            Socialdemokraterna när det gäller synen på den här frågan. Vi
            kan vara överens om att bollen ligger hos samerna. De måste bestämma
            sig.
          </note>
          <note>
            Jag är ganska övertygad om att de har den klokskap och insikt
            när de tar del av den här debatten att de inser att de för egen
            del måste komma fram till ett ställningstagande om hur de vill
            ha det inför samtalen med regeringen.
          </note>
          <note type="speaker">
            Anf. 98 MARIANNE ANDERSSON (c) replik:
          </note>
          <note>
            Fru talman! Jag hoppas det, och det tror jag också att de kan.
            Jag kan instämma i det Anders Nilsson säger. Jag hoppas att de
            tar del av den här debatten och inser att det faktiskt finns en
            vilja från många håll att inrätta en samisk teater och att det
            verkligen blir en sådan.
          </note>
          <note>
            De måste samla ihop sig så att de blir helt eniga om de förslag
            som finns. Jag vet inte hur det är. Det finns olika lösningar
            på lokalisering osv. Men jag tror säkert att de tar intryck och
            snabbt kommer tillbaka så att vi kan fatta beslut.
          </note>
          <note>
            Anf. 99 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Fru talman! Carl-Johan Wilson beskrev på ett utmärkt sätt den
            situation som nationalscenerna befinner sig i. Det finns inga
            motsättningar mellan kulturlivet i stort i landet och det nationalscenerna
            sysslar med, tvärtom. Nationalscenerna är när de fungerar som
            bäst, och det gör de väldigt ofta, motorer för kulturlivet i hela
            landet, och inte bara för teaterlivet.
          </note>
          <note>
            Det finns ett mycket väl utvecklat samarbete och utbyte mellan
            t.ex. länsteatrarna och nationalscenerna som befruktar både nationalscenerna
            och länsteatrarna.
          </note>
          <note>
            Nationalscenerna skall fortsätta att vara nationella angelägenheter.
            Även i denna fråga finns det en samstämmighet mellan kulturpropositionen
            och kulturutskottets betänkande, och det är jag mycket glad över.
          </note>
          <note>
            Det Dramaten och Operan behöver i de akuta besvärligheter som
            de befinner sig i just nu är en uppställning. De vill veta att
            de har regeringen och riksdagen, ytterst sina uppdragsgivare,
            bakom sig och att vi ser det fantastiska jobb de gör. Jag tror
            att de efter den här debatten bör känna att det faktiskt också
            är så.
          </note>
          <note>
            Sedan skall vi göra vad vi kan för att hjälpa dem i de akuta
            besvärligheter där de befinner sig. Det fattas beslut i dag som
            kommer att hjälpa dem. Det handlar bl.a. om för Dramatens del
            att man får placera ett gammalt lån i Riksgälden, och vi har från
            regeringens sida gått in med extramedel. Vi har också valt att
            i regleringsbrevet för 1997 till kulturhuvudstadsåret öronmärka
            ett visst belopp för just nationalscenernas egna produktioner.
          </note>
          <note>
            Det kommer kanske ändå att bli ett ganska kärvt år för nationalscenerna
            under 1997. Jag ser mycket goda utsikter för att besvärligheterna
            skall vara nästan ur världen redan under kulturhuvudstadsåret
            1998. Med den starka och samlade ledning som finns på nationalscenerna
            i dag - styrelser och chefer - tvivlar jag inte för ett ögonblick
            på att de kommer att erbjuda oss just den teater och den musikteater
            som vi vill se på våra nationalscener, nämligen den som kan vara
            förebilder och inspiratörer för alla andra som sysslar med eller
            vill uppleva kultur varhelst de bor i landet.
          </note>
          <note>
            Sedan kan man naturligtvis ställa krav på nationalscenerna att
            fler upplever dem som en nationell angelägenhet. Det är ett långsiktigt
            arbete. Men inte heller där finns några motsättningar. Som svar
            på en fråga -
          </note>
          <note>
            jag tror att den var från Charlotta L Bjälkebring - vill jag
            helt kort säga att uppdraget för nationalscenerna att även rikta
            sig till och engagera sig i barns och ungdomars besök på nationalscenerna
            finns mycket tydligt uttryckt i de regleringsbrev båda nationalscenerna
            kommer att få.
          </note>
          <note>
            När det gäller den samiska teatern tycker jag precis som Marianne
            Andersson och Anders Nilsson. Det är självklart att Storsamhället,
            som vi säger i Norrbotten, inte skall komma och trycka på samerna
            lösningar där de inte själva har fått vara med från grunden.
          </note>
          <note>
            Frågan om var en sådan nationalscen, eller en sådan scen över
            huvud taget, skall placeras är inte löst, och vi vet att språkfrågan
            inte är enkel.
          </note>
          <note>
            Det växer nu fram en massa spännande idéer som så småningom också
            kommer att börja realiseras på olika orter i Norrbotten, i Västerbotten
            och i Jämtland som handlar om att skapa samiska kulturcentrum
            av olika slag. Låt oss se vad det bär med sig. Samtidigt måste
            självfallit också Sametinget ta det uppdrag som vi från regeringens
            sida har gett det på fullt allvar. Vi kommer att noga följa frågan
            för att det så småningom när finansieringen dessutom kan lösas
            på ett rimligt sätt bör finnas en samisk scen i Sverige, gärna
            i samarbete med andra nordiska länder. Det tycker jag inte att
            man kan säga att det finns några tvivel om vare sig här i riksdagen
            eller i regeringen.
          </note>
          <note>
            Jag vill också mycket kort säga något om den kommunala musikskolan.
            I mitt inledningsanförande talade jag om ett slags kulturpolitikens
            infrastruktur.
          </note>
          <note>
            Den kommunala musikskolan hör definitivt dit. Nu är det inte
            kulturministern som har ansvaret för den kommunala musikskolan,
            utan det är skolministern.
          </note>
          <note>
            Hon befinner sig i den situationen att den ordinarie skolverksamheten
            är lagreglerad. Den kommunala musikskolan är icke lagreglerad.
          </note>
          <note>
            Vi vet att det finns kommuner som är beredda att slå knut på
            sig själva för att värna den del av skolan, dvs. den kommunala
            musikskolan, som icke är lagreglerad. Samtidigt vet vi att på
            en del ställen reduceras verksamheten kraftigt medan man på andra
            ställen går in med höga avgifter som gör att det inte blir tillgängligt
            för samma barn och ungdomar som tidigare. Det är en olycka. Vi
            har inte haft medel att nu gå in och stötta den kommunala musikskolan.
            Men den kommunala musikskolan kommer att finnas med i den nationella
            utvecklingsplan för skolan som skolministern har huvudansvaret
            för och arbetar med just nu.
          </note>
          <note>
            Jag vill avsluta med att säga ytterligare någonting positivt
            bland det myckna positiva som ändå sagts under denna debatt. Kulturhuvudstadsåret
            1998
          </note>
          <note>
            handlar inte bara om Stockholm, även om det säkert kommer att
            finnas en tyngdpunkt här. Det handlar om hela landet, och det
            kommer att finnas medel även för detta. Det handlar egentligen
            om ett sätt att få mer resurser till kulturen, både mänskliga
            och ekonomiska resurser, och ett lyft för kulturen som vi sedan
            på något sätt lyckas permanenta. Det är baktanken.
          </note>
          <note>
            Det handlar ju om det som vi har pratat om här på litet olika
            sätt, nämligen om att kultur kan vara väldigt vanebildande. Vi
            skall syssla med det under 1998, var och en på sitt håll. Så många
            människor som möjligt skall tycka att kulturen är så kolossalt
            viktig att man inte klarar sig utan den, utan är beredd att satsa
            ännu mer - privat, över skattsedeln eller på andra sätt - för
            kulturens skull. Jag tycker att det kommer att bli mycket spännande,
            och jag ser fram emot detta år.
          </note>
          <note>
            Jag tackar också Carl-Johan Wilson för att han kallade kulturutskottets
            betänkande för ett nationalbetänkande. Därmed dementerade han
            den hårda självkritik som utskottet ger i något av de inledande
            avsnitten. Man säger där att man tycker att man har haft för kort
            tid på sig för att göra ett bra jobb. Jag tycker att betänkandet
            är ett nationalbetänkande och att det är alldeles utmärkt.
          </note>
          <note>
            Jag vill tacka den breda majoritet av ledamöter i kulturutskottet
            som är intresserad av dialog, av att vara konstruktiv. Jag vill
            i allra högsta grad tacka kulturutskottets kansli som har gjort
            ett fantastiskt jobb. Jag vill självfallet också tacka presidiet
            här,
          </note>
          <note>
            Birgitta Dahl med medarbetare.
          </note>
          <note>
            Jag avslutar, eftersom jag tyvärr måste ge mig i väg, med att
            önska er alla en god jul. Jag skall också påminna er om ännu ett
            citat utöver de många citat som har förekommit här i dag: "Kulturen
            är den plats där vi tänker över våra liv."
          </note>
          <note>
            Jag önskar att ni under dessa fria veckor får tillfälle att tänka
            över era liv, vadan och varthän. Jag önskar också att ni kan slå
            er lösa och leva fullt ut som kulturella varelser innan vi återvänder
            till nationalbetänkanden, liksom till andra, mindre perfekta betänkanden,
            som skall behandlas i denna riksdag.
          </note>
          <note type="speaker">
            Anf. 100 EWA LARSSON (mp) replik:
          </note>
          <note>
            Fru talman! Jag skall börja med att önska även kulturministern
            en god jul. Jag hoppas att kulturministern inte är förgiftad,
            utan befruktad av kultur, så som jag själv är. Jag hoppas också
            att ministern får en god lunch. Vi andra kommer varken att få
            lunch eller middag, men det är bra att några får det.
          </note>
          <note>
            När det gäller de nationella scenerna tycker jag att det låter
            hoppfullt när ministern beskriver de insatser som är på gång.
            Men jag vill ställa en fråga till kulturministern. Delar kulturministern
            synpunkterna i betänkandet om att kostymen måste minskas?
          </note>
          <note>
            Jag vill också berätta att jag såg den nya dansuppsättningen
            på Operan i Stockholm. Det är fyra olika koreografer som gör fyra
            olika uppsättningar. Man dansade utan orkester; musiken var inspelad.
            Det kändes inte bra. Därför undrar jag: Kan vi få en fullständig
            musikutredning?
          </note>
          <note>
            Vad avser den samiska teatern är det inte tillräckligt för Miljöpartiet
            med uttryck som Låt oss se. Gör som i Norge och ge samerna en
            fast teaterscen! Det har de önskat sig i så många år.
          </note>
          <note>
            Anf. 101 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Fru talman! Den akuta krisen för nationalscenerna handlar just
            nu om att man har kostnader som man inte klarar med de anslag
            som riksdagen beviljar. I så måtto kan kostymen sägas vara för
            stor. Det behöver inte handla om att man skall pressa personalkostnader.
            Det kan vara andra kostnader som man möjligen kan påverka. Framför
            allt handlar det om att man med hjälp av de beslut vi fattar här
            försöker ha en sådan framförhållning att man klarar att bedriva
            ett slags vardagsrationalisering enligt den schablonuppräkning
            som man får för att täcka ökade kostnader när man sysslar med
            helstatligt finansierad verksamhet.
          </note>
          <note>
            Samtidigt vill man inom konstnärlig verksamhet hela tiden nå
            nya toppar. I grunden finns det ständigt en konflikt mellan de
            resurser och de ambitioner man har. Jag skulle gärna rekommendera
            ledamöterna att läsa det senaste numret av Dramatens tidning,
            Dramat, om de inte redan har gjort det. Där finns det en redogörelse
            för de senaste 75-80 årens ekonomiska kriser som då och då har
            uppstått på Dramaten. Det är säkert inte sista gången; konstnärlig
            verksamhet är sådan och skall vara sådan. Samtidigt har vi ju
            ansvar för skattebetalarnas pengar, och ibland tvingas vi uppträda
            på det sätt som vi har gjort under den allra senaste tiden.
          </note>
          <note type="speaker">
            Anf. 102 EWA LARSSON (mp) replik:
          </note>
          <note>
            Fru talman! Vad gäller just Dramatiska Teatern säger man där
            att om man kan få en lönekompensation på 3,7 miljoner kronor så
            klarar man den kostym man har.
          </note>
          <note>
            Det kan väl inte vara så att ministern tycker att man på de nationella
            institutionerna aldrig skall kunna höja lönerna för sina kulturarbetare?
            På Dramatiska
          </note>
          <note>
            Teatern ligger snittlönen mellan 12 000 kr och 17 000
          </note>
          <note>
            kr. Det kan ju inte vara rimligt att den skall fortsätta att
            ligga på den nivån i all evinnerlighet. Om teaterledningen vill
            höja en lön måste man samtidigt sparka någon.
          </note>
          <note>
            Jag vill återigen påminna om att vi ledamöter kan få 2 000 kr
            mer i månaden utan att en tredjedel av riksdagens ledamöter måste
            få sparken.
          </note>
          <note>
            Anf. 103 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Fru talman! Jag måste understryka att Dramaten är ett självständigt
            bolag. Frågan om vilken typ av besparingsåtgärder man väljer att
            sätta in - besparingar på personal, produktion, scenografi eller
            vad man nu väljer - är något som man självständigt fattar beslut
            om. Det skall och får icke en minister blanda sig i.
          </note>
          <note>
            Följaktligen har jag heller inte varit inblandad i den typ av
            avvägningar som under den senaste tiden har gjorts inom styrelse
            och ledning för Dramaten.
          </note>
          <note>
            Men, som sagt var, jag tror att jag har gjort en mycket tydlig
            deklaration vad gäller Dramaten och
          </note>
          <note>
            Operan. De är nationella angelägheter. De är nationalscener.
            Vi skall kunna fortsätta att vara stolta över dem, både hemma
            och utomlands!
          </note>
          <note>
            Anf. 104 CHARLOTTA L
          </note>
          <note type="speaker">
            BJÄLKEBRING (v) replik:
          </note>
          <note>
            Fru talman! Jag skall försöka hålla mig kort eftersom jag förstår
            att kulturministern är tvingad att åka snart.
          </note>
          <note>
            De kommunala musikskolorna och kulturskolorna är väldigt viktiga
            för kulturlivet i vårt land. Jag delar verkligen kulturministerns
            uppfattning om att biblioteken bildar en infrastruktur i landet.
          </note>
          <note>
            Jag är av den uppfattningen att även kulturskolor borde bilda
            ett nät av infrastruktur för kulturen i landet. Av den anledningen
            vill jag fråga: Finns det några tankar inom Kultur- och Utbildningsdepartementen
            om att stifta en lag liknande den som vi nu kommer att besluta
            om på bibilioteksområdet? Jag tycker att det vore utomordentligt
            om ett sådant förslag skulle komma till riksdagen.
          </note>
          <note>
            Jag önskar givetvis också att även ministern skall få leva livet
            under julledigheten!
          </note>
          <note>
            Anf. 105 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Fru talman! Ett mycket kort svar till Charlotta L
          </note>
          <note>
            Bjälkebring: Nej, det finns inte några planer på att lägga fram
            förslag om en lag av det slaget.
          </note>
          <note>
            Jag tror att de svårigheter som vi har haft i förhållandet till
            kommunerna med att övertyga dem om bilbiotekslagen skulle bli
            vida större i fråga om ytterligare en lagstiftning på detta område.
            Den kommunala självbestämmanderätten är inte någonting som en
            majoritet vill ge sig på. Därför finns det inte heller någon planering
            för en sådan lagstiftning.
          </note>
          <note>
            Anf. 106 CHARLOTTA L
          </note>
          <note type="speaker">
            BJÄLKEBRING (v) replik:
          </note>
          <note>
            Fru talman! Jag skulle då inte ha något emot att ge mig på en
            sådan lagstiftning om vi kunde bilda majoritet för det. En infrastruktur
            på musik- och kulturområdet - i likhet med telekommunikation,
            vägar osv. - borde man i samråd med Kommunförbundet och kommunerna
            kunna komma överens om.
          </note>
          <note>
            Vi måste starta en process. I och med det här replikskiftet i
            kammaren i dag tror jag ändå att vi har startat den processen.
          </note>
          <note>
            Anf. 107 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Fru talman! Det är kanske att dra en alltför optimistisk slutsats.
            Jag har inget principiellt emot att tänka i de banorna, men jag
            ser inga utsikter till att vi skulle kunna realisera något sådant
            inom rimlig tid.
          </note>
          <note type="speaker">
            Anf. 108 TALMANNEN:
          </note>
          <note>
            Jag vill informera kammarens ärade ledamöter om att vi har kvar
            drygt 40 talare med i allmänhet åtta minuter eller mera i taletid.
            Med sedvanligt tillägg för repliker betyder det åtta nio timmars
            ytterligare debatt innan besluten fattas i kväll. Jag hoppas att
            vi gemensamt skall kunna medverka till att vi genomför debatten,
            utan att visa missaktning mot någon del, på ett sådant sätt att
            vi kan votera i rimlig tid.
          </note>
          <note type="speaker">
            Anf. 109 CARL ERIK HEDLUND (m):
          </note>
          <note>
            Fru talman! Jag fattade vinken, även om den var fin. Jag skall
            försöka koncentrera mig.
          </note>
          <note>
            I kulturutskottets betänkande föreslås att Göteborgs Symfoniker
            skall få kalla sig nationalorkester.
          </note>
          <note>
            Då kan man fundera över vilka skäl som ligger bakom det. Då läser
            jag från betänkandet att det finns ett antal motionärer som säger
            att: "En sådan beteckning skulle enligt motionerna få stor betydelse
            för orkestern i t.ex. internationella sammanhang och i förhållande
            till dem som stödjer den."
          </note>
          <note>
            Detta är skälen.
          </note>
          <note>
            Sedan analyserar utskottet detta och säger att de
          </note>
          <note>
            "finner att goda skäl har framförts i motionerna för att
          </note>
          <note>
            Göteborgs Symfoniker skall ha rätt att använda beteckningen nationalorkester".
          </note>
          <note>
            Detta är det hela. Det är i högsta grad anmärkningsvärt, eftersom
            det mig veterligen är första gången som en orkester föreslås att
            bli nationalorkester.
          </note>
          <note>
            Det finns inget resonemang om vad epitetet nationalorkester innebär
            och hur det kommer att uppfattas internationellt och av dem som
            stöder orkestern, dvs.
          </note>
          <note>
            sponsorerna. Det finns ingenting om vilka krav man skall ställa
            på en nationalorkester och ingenting om varför just Göteborgs
            Symfoniker skall utses till nationalorkester. Eftersom jag själv
            är musikintresserad
          </note>
          <note>
            - jag sitter i styrelsen för Folkoperan, har abonnemang på Stockholms
            konserthus och har varit flerfaldiga gånger i Göteborg och lyssnat
            på Göteborgs
          </note>
          <note>
            Symfoniker - kan jag också här från talarstolen intyga att Göteborgs
            Symfoniker är en mycket bra orkester och håller en mycket hög
            klass. Men det gör ju också andra svenska orkestrar.
          </note>
          <note>
            Då frågar jag mig: Vad är en nationalorkester? Vi kan kanske
            snegla på ett annat område, nämligen teaterns, för att få litet
            vägledning. Vi har ju nationalscener som vi alldeles nyss har
            pratat om, nämligen
          </note>
          <note>
            Dramaten och Operan. Om dem står det också i det här betänkandet
            på s. 77: "De båda nationalscenerna bör vara de i Sverige ledande
            institutionerna inom sina konstområden, vara föredömen för andra
            scener, vårda och främja det nationella kulturarvet inom sina
            konstområden, nå en stor och bred publik, ha en bred repertoar"
            etc.
          </note>
          <note>
            Men om begreppet nationalorkester står det ingenting i kulturutskottets
            betänkande. De goda skäl som utskottet hänvisar till är att en
            beteckning som nationalorkester skulle "få stor betydelse för
            orkestern i t.ex. internationella sammanhang och i förhållande
            till dem som stödjer den".
          </note>
          <note>
            Vem vill inte få ett ökat internationellt anseende, och vem vill
            inte visa sponsorerna att man är uppskattad av riksdag och regering.
          </note>
          <note>
            Enbart för att visa hur svårt det kan bli att avgöra en fråga
            som den här i praktiken skall jag göra några jämförelser med en
            annan orkester, nämligen Radiosymfonikerna, som de facto innefattas
            i det avtal som finns mellan staten och Sveriges Radio. Sveriges
          </note>
          <note>
            Radios orkester har ett särskilt ansvar för den svenska musiken,
            och konsertrepertoaren innehåller också ca 15 % svensk musik.
            Det är ungefär dubbelt så mycket som andra symfoniorkestrar i
            landet har.
          </note>
          <note>
            Varje konsert har 150 000-220 000 lyssnare. Det är fler lyssnare
            än vad andra orkestrar har på ett år. Man når hela nationen in
            i minsta hörn, och man har ett stort inslag av beställda verk
            av svenska kompositörer. Under den senaste tioårsperioden har
            orkestern haft 53 uruppföranden, att jämföra med t.ex. Filharmonikerna
            i Stockholm som har haft 27 uruppföranden av svenska verk. I Göteborg
            har det varit 16. Jag tar upp detta för att belysa det hela något.
          </note>
          <note>
            Med dessa siffror har jag inte gjort någon som helst värdering
            av någon enskild orkester. Jag vill bara visa hur angeläget det
            är att tänka först och handla sedan och bestämma kriterierna för
            vad man menar med en nationalorkester. I dagens debatt hörde jag
            av utskottsledamoten Carl-Johan Wilson att med den här skrivningen
            skulle i princip varje orkester i landet kunna kalla sig för nationalorkester.
            Om jag uppfattade det rätt finns det all anledning för utskottet
            att ta sig en ny funderare. Sedan kan man åter behandla ärendet
            och återkomma till riksdagen med ett mer genomarbetat förslag.
          </note>
          <note>
            Jag hade ursprungligen tänkt yrka på återremiss av det här momentet.
            Men nu har jag fått lära mig, man lär sig ju så länge man lever,
            att det går inte. Då måste jag begära återremiss av hela utskottsbetänkandet,
            och det är inte min avsikt. Därför återstår det, fru talman, endast
            för mig att yrka avslag på kulturutskottets betänkande nr 1 mom.
            60.
          </note>
          <note>
            I detta anförande instämde Karl-Gösta Svenson
          </note>
          <note>
            (m).
          </note>
          <note type="speaker">
            Anf. 110 LENNART FRIDÉN (m) replik:
          </note>
          <note>
            Fru talman! Jag skall vara mycket kort. Ett enhälligt utskott
            har ställt sig bakom det här betänkandet.
          </note>
          <note>
            Det är ett utskott där man kan finna representanter både för
            Stockholm och Göteborg, musikälskare och professionella musiker.
            Jag säger det med tanke på att det har varit en del diskussioner
            om ovidkommande faktorer som skulle ha påverkat, även om man ibland
            kan fundera över om det inte ligger något annat bakom reaktionerna.
            Jag tycker att detta är mycket väsen för litet ull. Det har inte
            varit några svårigheter i våra grannländer och andra länder att
            utse en nationalorkester. Det är mina enda kommentarer till detta.
            Jag utgår ifrån att det enhälliga betänkandet trots allt kommer
            att stödjas.
          </note>
          <note type="speaker">
            Anf. 111 CARL-JOHAN WILSON (fp) replik:
          </note>
          <note>
            Värderade talman! Jag delar faktiskt Carl Erik
          </note>
          <note>
            Hedlunds uppfattning helt och hållet i detta ärende.
          </note>
          <note>
            Jag sade förut i mitt anförande att jag tycker att behandlingen
            av detta ärende är en plump i det protokoll som jag i övrigt har
            berömt. Jag ingår själv bland dem som har ansvar för formuleringarna.
          </note>
          <note>
            Men det är inte riksdagen som avgör det här ärendet. Det heter
            inte att man skall utse någon orkester till nationalorkester.
            Vi har bara sagt att man kan låta den här orkestern ha den beteckningen.
            Jag raljerade litet grand med detta när jag sade att vem som helst
            skulle kunna ha den beteckningen. Jag kunde tänka mig att den
            instrumentalensemble som jag leder hemma i Bodafors skulle kunna
            åka till Norra Sandsjö och säga att här kommer vår nationalensemble
            från
          </note>
          <note>
            Bodafors.
          </note>
          <note>
            Nu är det alltså inte riksdagen som avgör detta, utan det är
            regeringen som fattar dessa beslut. Jag tror att den här debatten
            som vi har haft här i dag ger sådan tankar till regeringen att
            vi inte behöver riskera att det här ärendet förs vidare.
          </note>
          <note>
            Jag har också funderat över hur man skulle göra med detta, om
            man skulle yrka avslag eller så. Men på något vis känner jag litet
            respekt för att jag har varit med och handlagt detta och har litet
            skuld i att det blev så här. Då tycker jag att vi får köra det
            här. Sedan får vi hoppas att ärendet i fortsättningen hanteras
            på ett sådant sätt att regeringen inte behöver skämmas, såsom
            jag skäms för min del i detta.
          </note>
          <note>
            I detta anförande instämde Ewa Larsson (mp).
          </note>
          <note type="speaker">
            Anf. 112 CARL ERIK HEDLUND (m) replik:
          </note>
          <note>
            Fru talman! Jag delar Carl-Johan Wilsons uppfattning och hoppas
            att det kan komma något gott av den här debatten. Men jag yrkar
            fortfarande avslag.
          </note>
          <note type="speaker">
            Anf. 113 FANNY RIZELL (kd) replik:
          </note>
          <note>
            Fru talman! Att vi ansåg att Göteborg skulle kunna få det här
            berodde kanske på att Göteborgs symfoniorkester är outstanding.
            Om Carl-Johan Wilsons orkester hade kommit till oss i utskottet
            och bett att få bli nationalorkester tror jag inte att vi hade
            sagt ja.
          </note>
          <note>
            Det hade vi aldrig drömt om, såvitt jag kan förstå. Det är litet
            skillnad. Jag tror inte att vem som helst skulle få bli det.
          </note>
          <note>
            Nu är ju detta inte vårt beslut, utan det går till regeringen.
            Eftersom det tycks vara ett mycket svårt beslut antar jag att
            regeringen antingen tycker som vi tyckte, att de är outstanding
            och att de har rätt att få detta, eller så sätter de sig ned och
            gör kriterier för hur en sådan orkester skall se ut. Då kommer
            det att visa att Göteborgs Symfonikerna skulle få epitetet nationalorkester,
            även om man gjorde aldrig så strama kriterier. Då tycker jag inte
            att vi har begått någon blunder. Jag tycker inte att Carl-Johan
            Wilson behöver skämmas. Jag tycker att de är fullt berättigade
            att kalla sig nationalorkester. Om det sedan är vi eller regeringen
            som beslutar det tycker jag är egalt.
          </note>
          <note type="speaker">
            Anf. 114 CARL-JOHAN WILSON (fp) replik:
          </note>
          <note>
            Värderade talman! Nu gör Fanny Rizell precis det fel som jag
            anser att vi inte kan göra. Hon säger att
          </note>
          <note>
            Göteborgssymfonikerna är outstanding. Jag undrar vem av oss som
            har möjlighet att göra den bedömningen. Vi kan inte hitta några
            referenser för detta någonstans. Det är just den kompetensen vi
            saknar i riksdagen, och det var det som var misstaget.
          </note>
          <note>
            Jag tycker att det är ganska roligt att man någon gång i sådan
            här ärendehantering kan ha modet att säga att nu gjorde vi inte
            det här bra - och sedan låter vi ändå ärendet löpa.
          </note>
          <note type="speaker">
            Anf. 115 FANNY RIZELL (kd) replik:
          </note>
          <note>
            Fru talman! Det är inte jag som har bedömt dem så, utan det är
            många andra. Dessutom säger Carl Erik
          </note>
          <note>
            Hedlund att vi inte har gett några skäl. I min motion har jag
            radat upp många skäl och även angivit kriterier som jag tycker
            en nationalorkester bör uppfylla. Nu är det inte jag som sätter
            dem, men jag har ju sett att
          </note>
          <note>
            Göteborgssymfonikerna uppfyller dem i väldigt stor utsträckning
            och har också fått det intygat av andra.
          </note>
          <note>
            Jag tycker alltså inte att det här är så galet som ni framhärdar
            med att hävda.
          </note>
          <note type="speaker">
            Anf. 116 ANDERS NILSSON (s) replik:
          </note>
          <note>
            Fru talman! Jag är något förvånad över den upphissade stämning
            som råder när det gäller det här enkla förfarandet. Det här med
            nationalorkestrar är inte alls något ovanligt. Det finns i vår
            närhet i
          </note>
          <note>
            Frankrike, Holland och Spanien samt i USA. I Norden har Danmark
            en nationalorkester och Norge har t.o.m. två - en i Oslo och en
            i Bergen. Det är alltså inte något särskilt dramatiskt med det
            här.
          </note>
          <note>
            Det skulle dock förvåna mig - om nu riksdagen följer kulturutskottets
            förslag - om inte regeringen skulle följa riksdagens beslut i
            en sådan här fråga. Jag vill då något skämtsamt säga att på den
            här punkten är jag helt överens med Lennart Fridén - här skiftar
            sympatierna av och till!
          </note>
          <note>
            För att litet grand återgå till allvaret har ordet
          </note>
          <note>
            "nationell" tydligen olika betydelse för väldigt många människor.
            Vi använder det i många olika sammanhang. Vi talar om nationalscener,
            nationella uppdrag och nationalmuseum. Det finns motionsförslag
            om nationalinstrument och samisk nationalscen. Vi använder begreppet
            "nationellt intresse". Vi har en fråga om ett nätverksansvar som
            på något sätt är ett nationellt ansvar. Jag tycker att den här
            vokabulären bör kunna avdramatiseras en hel del.
          </note>
          <note>
            Naturligtvis yrkar jag här bifall till kulturutskottets förslag
            i det här betänkandet vad gäller det här avseendet.
          </note>
          <note type="speaker">
            Anf. 117 BARBRO ANDERSSON (s):
          </note>
          <note>
            Fru talman! I kulturutskottets betänkande behandlas den motion,
            Kr2, som vi socialdemokrater från
          </note>
          <note>
            Uppsala län har lagt fram. I den tar vi upp behovet av ett nationellt
            centrum för folkmusik i Sverige och vikten av stöd till ett sådant.
            I en tid av ständigt ökande internationalisering är det viktigt
            att medvetandegöra, säkra och vidareutveckla vårt svenska kulturarv.
          </note>
          <note>
            Instrumental folkmusik, sång och dans får inte gå förlorade för
            kommande generationer.
          </note>
          <note>
            Det allmänna intresset för folklig musik, dans och sång är tilltagande.
            Detta framgår bl.a. av att det sedan en tid tillbaka finns möjlighet
            till akademisk utbildning inom samtliga tre delområden, att musikgymnasierna
            tagit upp dessa ämnen samt att det på flera håll i landet finns
            årslånga folkhögskolekurser.
          </note>
          <note>
            Våra grannländer i Norden har sedan länge ett flertal sådana
            verksamhetscenter. I Norge finns fem och i
          </note>
          <note>
            Finland tre.
          </note>
          <note>
            Nyckelharpan, ett av vårt lands värdefullaste kulturobjekt, är
            förknippad med Norduppland. I Tobo, nyckelharpsspelmannen Eric
            Sahlströms hembygd, finns fortfarande en levande och högtstående
            kulturell tradition, både vad gäller att traktera och att tillverka
            instrument. Det är av stort nationellt intresse att bevara detta
            till kommande generationer.
          </note>
          <note>
            Sedan lång tid pågår ett arbete med att förverkliga idén om ett
            folkmusikinstitut i Tobo. En stiftelse kommer att bildas för detta
            ändamål. En interimsstyrelse finns med Jan Ling, professor i musikhistoria
            och rektor vid Göteborgs universitet, som ordförande.
          </note>
          <note>
            Institutet skall verka för att folklig musik, dans och sång återfår
            den kulturella samhörighet de hade hos våra äldre generationer.
            Det skall också utgöra ett geografiskt centrum för möte mellan
            amatörer och professionella och därmed verka som katalysator för
            kulturella strömningar. Institutets verksamhet skall vara rikstäckande
            och ha internationell anknytning.
          </note>
          <note>
            Det skall vara bas i Sverige för utveckling och tillverkning
            av nyckelharpor samt bedriva forskning och museal och dokumenterande
            verksamhet inom sitt kulturområde.
          </note>
          <note>
            Utskottet föreslår att riksdagen beslutar att avslå motionen.
            Något annat var väl inte att vänta, men jag är ändå nöjd med de
            skrivningar som finns i betänkandet. Utskottet understryker folkmusikens
            betydelse och har som jag uppfattar det förstått våra intentioner
            i motionen.
          </note>
          <note>
            Med dessa skrivningar i ryggen kommer det att bli lättare för
            de eldsjälar och frivilligarbetare som jobbar med detta projekt.
            De söker nu medel från olika håll för att kunna förverkliga det.
            Vissa medel har man redan fått. Bl.a. har Sparbanksstiftelsen
            Uppland beviljat ett driftsanslag om en kvarts miljon kronor per
            år under två års tid. Jag hyser liksom eldsjälarna goda förhoppningar
            om att deras arbete skall krönas med framgång.
          </note>
          <note>
            Fru talman! Jag är tills vidare nöjd med utskottets skrivningar
            och har inget annat yrkande.
          </note>
          <note>
            Bibliotek, litteratur m.m.
          </note>
          <note type="speaker">
            Anf. 118 ELISABETH FLEETWOOD (m):
          </note>
          <note>
            Fru talman! Riksdagen kommer om några timmar att fatta beslut
            om införande av en bibliotekslag. Vi moderater avstyrker detta
            förslag. Det beror inte på att vi skulle ha någonting emot biblioteken.
            Kulturministern sade förut att de är vår viktigaste kulturinstitution,
            och där är hon och jag eniga. Men enligt vår uppfattning, och
            den gäller såväl moderater som center- och folkpartister och kristdemokrater,
            finns det inget behov av en lagreglering på det här området.
          </note>
          <note>
            Folkbiblioteken är kommunernas ansvar, och vad majoriteten här
            gör är att tafsa på kommunernas självbestämmanderätt. Det anser
            vi är allvarligt. Den kommunala självstyrelsen är av mycket gammalt
            datum i vårt land, och den bör vi respektera.
          </note>
          <note>
            Därtill anser vi att det finns en betydande risk att lagen kommer
            att fungera som en minimilag. Lagens ordalydelse om att det skall
            finnas ett folkbibliotek i varje kommun kan i ekonomiskt svaga
            kommuner leda till nedläggning om man har flera filialer. Anser
            majoriteten att den risken är obefintlig? Det skulle jag vilja
            fråga företrädaren för Socialdemokraterna.
          </note>
          <note>
            Här lagstiftar staten och lägger kostnaden på kommunerna. För
            några statsbidrag har ni väl inte tänkt er skall medfölja lagen,
            eller har jag missuppfattat det? Lagförslaget strider också mot
            principen om att lagstiftning skall fylla ett behov. Vad är det
            för behov lagen fyller? Vad är det för nya regler lagen skapar?
            Vi har ju redan bibliotek i varje kommun. Vi har ju kostnadsfria
            lån. Sådana har säkrats genom upphovsrättslagen.
          </note>
          <note>
            Även bland majoritetens anhängare existerar ett kraftigt motstånd
            mot lagen. Såvitt jag vet har en av dess tidigare främsta företräde,
            nämligen f.d. kulturminister Bengt Göransson, inte ändrat uppfattning
            utan anser att lagen inte bör införas.
          </note>
          <note>
            Som vanligt står vi naturligtvis också bakom vår reservation
            beträffande införande av bibliotekslag. Vi har dock inget yrkande,
            då vi har beslutat oss för, som jag sade i mitt första inlägg,
            att stödja reservation 1
          </note>
          <note>
            från Moderaterna. Men jag räknar med att något annat parti kanske
            stöder den här reservationen.
          </note>
          <note>
            Regeringen föreslår också ett statligt stöd för inköp av främst
            barn- och ungdomslitteratur men även av böcker för vuxna.
          </note>
          <note>
            Vi tycker inte att staten skall ta över bidragsgivningen från
            kommunen på det här området heller, vare sig det sker helt eller
            delvis. Dessutom minskas inköpsfriheten för ansvariga bibliotekarier
            genom förslaget. Vi vet också att motståndet var stort när det
            först introducerades. Vi tror att bibliotekarierna är bäst skickade
            att inköpa böcker, och om vi delar upp de 25 miljonerna på 288
            kommuner rör det sig inte om någon större summa. Vi avvisar således
            detta förslag.
          </note>
          <note>
            I vår reservation 24 gällande En Bok För Alla har vi inte kunnat
            finna att regeringens påstående, att En
          </note>
          <note>
            Bok För Alla når ut till nya läsargrupper, har verifierats. Vi
            menar att det tvärtom i hög grad är välutbildade människor med
            ekonomiskt sinnelag som främst utnyttjar det här bidraget, och
            det tycker vi är fel. Vi tycker att denna subvention i stället
            skall gå till barnböcker, för det tycker vi att En Bok För Alla
            skall fortsätta med. Det är oerhört viktigt att barn lär sig läsa
            från låg ålder.
          </note>
          <note>
            Som avslutning, fru talman, vill jag understryka vår fasta uppfattning
            om att kulturen och olika kulturyttringar skall genomsyra hela
            skolan och återfinnas i alla ämnen där det är möjligt. Kulturen
            får inte bli någonting som man kastar in som jästen efter brödet,
            utan skall finnas med som en integrerad del.
          </note>
          <note>
            En av mina käpphästar, och käpphästar har vi väl alla litet till
            mans, är bokläsandets betydelse från mycket låg ålder, redan i
            familjen, förskolan, skolan osv. Hur många av oss som sitter här
            minns inte -
          </note>
          <note>
            hoppas jag! - de högtidsstunder man hade i skolan när fröken
            eller magistern läste Fältskärns berättelser,
          </note>
          <note>
            Selma Lagerlöfs Nils Holgersson, Astrid Lindgren -
          </note>
          <note>
            men då hade jag redan passerat skolan - isländska sagor och mycket
            annat.
          </note>
          <note>
            I detta sammanhang vill jag passa på att önska den nyligen tillsatta
            Litteraturutredningen med Anna-
          </note>
          <note>
            Greta Leijon som ordförande lycka till. Det gör jag mot bakgrund
            av att jag läste en notis i tidningen härom dagen om att 400 000
            kvinnor i Sverige aldrig läser en bok. Det tyckte jag var chockerande.
            Så läste jag vidare, och där stod det att 700 000 män i Sverige
            aldrig läser en bok. Utredaren, som var Svenska bokhandlarföreningen,
            säger att detta ökar så bland männen att det snart kommer att
            vara dubbelt så många män som kvinnor som icke läser böcker. Det
            gjorde mig förskräckt, och därför vill jag verkligen önska
          </note>
          <note>
            Litteraturutredningen lycka till. Se till att vi läser alltfler
            alltmer!
          </note>
          <note>
            Anf. 119 MARGARETA
          </note>
          <note type="speaker">
            ANDERSSON (c):
          </note>
          <note>
            Fru talman!
          </note>
          <note>
            Ett ord som en människa fäster sig vid kan verka i oberäknelig
            tid det kan framkalla glädje till livets slut det kan uppväcka
            obehag livet ut.
          </note>
          <note>
            Ja, det påverkar livet på jorden så slarva inte med orden
          </note>
          <note>
            Detta är ett citat ur Alf Henrikssons Tidernas framfart. Alf
            Henriksson kom ju från samma län som jag och har skrivit många
            fina dagsverser. Det här var en av dem.
          </note>
          <note>
            Ordet är det som skiljer oss människor från djuren, och vi kan
            bruka eller missbruka det. Vården av vårt språk och av litteraturen
            är viktig för att vi skall ha en gemensam språklig och kulturell
            identitet.
          </note>
          <note>
            Regeringen tillkallar i dagarna en utredare om boken och kulturtidskriften.
            Det är bra att den här utredningen kommer till stånd eftersom
            man kan skönja en kraftig nedgång för det tryckta ordet. Informationstekniken
            har sina fördelar, men den medför inte nödvändigtvis ett rikt
            och varierat språk. Därför måste man undersöka hur framtiden kommer
            att se ut för boken och vad man kan göra för att skydda det positiva
            som finns i denna form av kommunikation. Samtidigt skall fördelarna
            med IT och att språket kan förmedlas även på detta sätt inte föraktas.
          </note>
          <note>
            Skolans ansvar för att ge eleverna en bra språklig grund att
            stå på i framtiden är stort. Alla lärare har ett ansvar för att
            förmedla goda kunskaper i svenska. Det uppdrag som ges till Språknämnden
            är värdefullt.
          </note>
          <note>
            Svenska språket påverkas av många influenser från många olika
            håll. Dataspråket, som flitigt används av bl.a. ungdomar, är torftigt
            och innehåller dessutom många anglicismer. Att översätta de här
            orden och få svenskar att använda inhemska ord i stället hör till
            de stora och förmodligen svåra uppgifterna för svenska språkvårdare.
          </note>
          <note>
            Fru talman! Biblioteksväsendet i Sverige är gammalt. Det har
            funnits i århundraden, bl.a. i kyrkan, inom högreståndsfamiljer
            och vid universiteten.
          </note>
          <note>
            I slutet av 1800-talet när den allmänna skolplikten var genomförd
            och de flesta svenskar lärt sig läsa uppstod folkbiblioteken.
            Det var nykterhetsföreningar, folkbildningsorganisationer, fackliga
            organisationer m.fl. som skapade de första biblioteken för s.k.
          </note>
          <note>
            vanligt folk. Man samlade in pengar för bokinköp, människor donerade
            böcker och så småningom byggdes de kommunala bibliotek som vi
            är vana vid upp.
          </note>
          <note>
            Ofta var grunden till det kommunala biblioteket böcker som olika
            föreningar donerat i samband med att kommunen tog över ansvaret
            för biblioteksväsendet.
          </note>
          <note>
            Nu vill regeringen lagstadga om hur kommunerna skall ordna sin
            biblioteksverksamhet. Man kräver i lagen en miniminivå för hur
            biblioteken skall ordnas i kommunerna och framkastar också idéer
            om att man skall utforma en plan, eventuellt i samarbete med
          </note>
          <note>
            Statens kulturråd, för hur verksamheten skall planeras, genomföras
            och utvärderas.
          </note>
          <note>
            Fru talman! Centerpartiet anser att en bibliotekslag är ett ingrepp
            i den kommunala självstyrelsen.
          </note>
          <note>
            Område efter område begränsas för hur kommunalpolitiker skall
            kunna påverka verksamheten inom den egna kommunen. Man åläggs
            här att inte ta ut avgifter för boklån. Det är inte särskilt troligt
            att man kommer att göra det heller eftersom man då måste utge
            ersättning till författarna för hyran på böckerna. Dessutom är
            Sveriges kommunpolitiker kapabla att själva avgöra hur de vill
            prioritera sin verksamhet. Risken att man skulle drastiskt skära
            ned biblioteksverksamheten eller belägga boklån med avgift är
            ganska minimal.
          </note>
          <note>
            Även kommunpolitikernas väljare vill att denna verksamhet skall
            vara kvar och att den skall hålla god kvalitet.
          </note>
          <note>
            Jag yrkar härmed avslag på regeringens förslag om bibliotekslag
            och bifall till reservation nr 22. Jag yrkar därmed även avslag
            på tillkännagivandet om en översyn av lagen så småningom, som
            skulle innebära en av staten beslutad planering av biblioteksverksamheten.
          </note>
          <note type="speaker">
            Anf. 120 CARL-JOHAN WILSON (fp):
          </note>
          <note>
            Värderade talman! Regeringen har av kulturutskottets majoritet
            fått stöd för en utredning som skall analysera förhållandena på
            bokmarknaden och kulturtidskrifternas situation. En rad bok- och
            litteraturutredningar har gjorts genom åren. De torde bara marginellt
            ha bidragit till bok- och bokhandelsverksamhetens utveckling.
            Vad vi däremot vet är att bokmomsen - den högsta i världen - har
            en starkt negativ effekt på bokkonsumtion och på möjligheterna
            att bedriva en kvalitativ bokhandel. Folkpartiet har föreslagit
            att regeringen - i stället för att ytterligare utreda bokmarknaden
            - ser över skattebelastningen på kultursektorn. Det förslaget
            vann dock inte utskottets gillande.
          </note>
          <note>
            Värderade talman! Regeringen har fått stöd av
          </note>
          <note>
            Vänsterpartiet i förslaget om att införa en bibliotekslag som
            stadgar att det skall finnas minst ett folkbibliotek i varje kommun.
            Det är inte precis något revolutionerande förslag som bibliotekarier
            och andra bibliotekssupportrar har anledning att jubla över.
          </note>
          <note>
            Folkpartiet yrkar avslag på förslaget om bibliotekslag. Jag yrkar
            därför bifall till reservation nummer
          </note>
          <note>
            22 till det här betänkandet.
          </note>
          <note>
            En bibliotekslag som endast anger en miniminivå för biblioteksverksamhet
            är onödig. Jag kan inte tänka mig att någon svensk kommun föreslår
            att dess bibliotek läggs ned totalt. Däremot kan en bibliotekslag
            med minimikrav få till följd att en kommun med flera bibliotek
            kan tänkas behålla enbart ett och spara pengar på att stänga de
            övriga. Allt med hänvisning till bibliotekslagen.
          </note>
          <note>
            Tyvärr är regeringens förslag till bibliotekslag inte helt lyckad
            i formuleringarna. Det anser även sådana som gillar den i princip.
            Lagtexten är helt enkelt inte tillräckligt genomarbetad och tydlig.
            Hur påverkar bibliotekslagen den lagstadgade kommunala självstyrelsen?
            Vad gäller t.ex. för landstingshögskolors bibliotek och för privata
            högskolors? Vissa ändringar har utskottets majoritet redan gjort
            i lagförslaget. Dessutom nödgas utskottet redan nu uppdra åt regeringen
            att göra en översyn av denna lag, som vi ännu inte ens har beslutat
            om! Det är inget gott betyg åt Kulturdepartementets lagkloka lagtextformulerare.
          </note>
          <note>
            Sedan Folkpartiet i kulturutskottet yrkat avslag på förslaget
            om bibliotekslag, har vi inte vidare markerat mot utredningsförslag
            på biblioteksområdet eller engagerat oss i utskottets försök att
            rätta till vad regeringen missat i lagtexten.
          </note>
          <note>
            Värderade talman! Jag ämnar i fortsättningen av dagens debatt
            ta kammarens tid i anspråk endast med extremt korta anföranden.
            Liksom jag gjorde i mitt första anförande i dag, hänvisar jag
            till Folkpartiets partimotion, Kr17, och till mitt särskilda yttrande,
            som också har nummer 17, i det här betänkandet.
          </note>
          <note>
            Anf. 121 CHARLOTTA L
          </note>
          <note type="speaker">
            BJÄLKEBRING (v):
          </note>
          <note>
            Fru talman! Jag håller verkligen med Marita Ulvskog när hon säger
            att biblioteken bildar ett infrastrukturnät av kultur i vårt land.
            Vänsterpartiet vet, och har en vision om, att kulturen verkligen
            behöver en bibliotekslag. I framtiden behövs det kanske också
            en kulturlag.
          </note>
          <note>
            Enligt propositionen skall statens insatser syfta till att stimulera
            en bred utgivning av kvalitetslitteratur, öka tillgången till
            och intresset för litteratur i hela landet, medverka till att
            barn och ungdom har tillgång till litteratur, på kulturens område
            stödja en informationsteknik i allmänhetens tjänst, värna kulturtidskrifter
            och värna det svenska språket.
          </note>
          <note>
            Biblioteken är en central plats av kulturpolitisk betydelse.
            Biblioteken tillhandahåller inte bara litteratur, utan är också
            en knutpunkt i fråga om alla typer av kultur. De fungerar som
            ett allmänhetens offentliga rum.
          </note>
          <note>
            Vi tycker som sagt att en bibliotekslag är bra. Vi skall ha bra
            och kvalitetssäkrade bibliotek. Lagen träder i kraft den 1 januari
            1997, och den syftar främst till att garantera avgiftsfria boklån
            och ett väl fungerande nätverk som binder samman de olika biblioteken
            med varandra. Länsbibliotek, lånecentraler, högskolebibliotek,
            forskningsbibliotek och andra av staten finansierade bibliotek
            skall avgiftsfritt ställa litteratur ur sina egna samlingar till
            folkbibliotekens förfogande. De skall också i övrigt samverka
            med folk- och skolbiblioteken och bistå dem i deras strävan att
            erbjuda låntagarna en god biblioteksservice. I
          </note>
          <note>
            lagen slås också fast att varje kommun skall ha ett folkbibliotek.
            Likaså anges de mål för biblioteksverksamheten som jag tidigare
            läste upp.
          </note>
          <note>
            På två punkter vill utskottet att regeringen gör en översyn av
            lagen. Den första punkten gäller de privata högskolornas bibliotek.
            Utskottet anser att det finns skäl att även de skall innefattas
            i lagen. Den andra punkten gäller Vänsterpartiets motion om kvalitetssäkring
            av bibliotekslagen. Utskottet anser att en översyn gällande upprättande
            av planer för bibliotek bör ges regeringen till känna.
          </note>
          <note>
            Kritikerna hävdar trots detta att denna lag kommer att leda till
            försämrade möjligheter för bibliotek.
          </note>
          <note>
            Kommunerna kommer inte att satsa mer än vad lagen kräver, säger
            de. Ärligt talat förstår jag inte det resonemanget. Vad tror ni
            om kommunerna egentligen,
          </note>
          <note>
            Centern, Folkpartiet, Kristdemokraterna och Moderaterna? I dag
            finns det bibliotek i alla kommuner. I
          </note>
          <note>
            vissa kommuner finns det två eller flera, det beror på hur stora
            de är eller på om de har flera olika kommundelar.
          </note>
          <note>
            Vad är det som får er att tro att man skall lägga ned biblioteken
            bara för att vi får en lag? Dessutom anslår ju staten ytterligare
            medel till bokinköp för folkbiblioteken. Det handlar om 25 miljoner
            kronor.
          </note>
          <note>
            Jag förstår inte varför den här lagen skulle bli ett ingrepp
            i den kommunala självstyrelsen, som motståndarna uttrycker det.
          </note>
          <note>
            Fru talman! Arkiven har också genom de senaste årens informationstekniska
            utveckling givit nya möjligheter till rationaliseringar och besparingar.
            Internet har medfört obegränsade möjligheter för den här utvecklingen.
            Riksarkivet och Krigsarkivet är numera också sammanslagna. Av
            den anledningen anser
          </note>
          <note>
            Vänsterpartiet att arkivpolitiken inte skall ligga fast, som
            regeringen föreslår, utan i stället tycker vi att en utredning
            bör tillsättas där man ser över hur man bäst kan samverka mellan
            de sammanslagna arkiven, samt hur man på bästa sätt kan ta vara
            på den nya teknik som nu finns.
          </note>
          <note>
            Den snabba framväxten av datoriserade interaktiva arkiv, ger
            ju väldigt stora möjligheter att förändra arkivväsendet. Man kan
            få en sådan verksamhet att man inte längre behöver ta fram saker.
            Det sliter inte ut folk på samma sätt. Man kan via datorteknik
            i stället titta över skärmar. Man kan ockå få en tillgänglighet
            över hela landet. Av den anledningen krävs det heller inte att
            arkiv skall finnas på alla orter. Man kan göra på ett annorlunda
            sätt och ändå göra det tillgängligt över hela Sverige.
          </note>
          <note>
            Vi har en reservation i det ärendet, men jag tänker inte yrka
            bifall till den. Givetvis ställer jag mig dock bakom reservationen,
            reservation 46, som gäller översyn av arkivväsendet.
          </note>
          <note>
            En annan viktig arkivfunktion som vi har uppmärksammat i utskottet,
            är folkrörelsernas arkiv. I
          </note>
          <note>
            Sverige har vi i dag ett 70-tal folkrörelsearkiv. De förvarar
            och förvaltar föremål och skrifter som framför allt speglar folkets
            historia. Det handlar om olika protokoll, symboler, flaggor m.m.
          </note>
          <note>
            Man kan följa folkrörelsernas utveckling från
          </note>
          <note>
            1800-talet fram till våra dagar. Både Vänsterpartiet och Centerpartiet
            hade en motion angående det här.
          </note>
          <note>
            Vi hade dock litet olika sätt att finansiera förslaget på.
          </note>
          <note>
            Vänsterpartiets förslag gick ut på att vi skulle överföra medel
            från Riksarkivet till folkrörelsearkiven. Det fick vi tyvärr inget
            gehör för, men jag hoppas att man i kommande budgetar kommer fram
            till detta.
          </note>
          <note>
            Fru talman! Kulturtidskrifterna är också väldigt eftersatta i
            dag. Det är på något sätt som om de politiska tidskrifterna buntas
            ihop med partiernas egna tidningar. Det verkar på något vis som
            om man därmed får ett lägre stöd än andra kulturtidskrifter. Därtill
            kommer också den bristande tidskriftsdistributionen på det här
            området.
          </note>
          <note>
            Det här är ett stort kulturpolitiskt problem. Det är också ett
            yttrandefrihetspolitiskt problem. Staten borde egentligen ge tidskriftsstöd
            i en sådan omfattning att även små kulturtidskrifter fullt ut
            skulle kunna få det. Distribution för kulturtidskrifter borde
            vara lika självklar som de statliga järnvägsnät som distribuerar
            folk på resa.
          </note>
          <note>
            Hälften av de tidsskrifter som söker stöd, får det.
          </note>
          <note>
            När det gäller fördelningen förefaller det som om man premierar
            litterära och kulturella tidsskrifter, medan de med politisk inriktning
            lever under ett ständigt nedläggningshot. Jag kan ta några exempel:
            Tidningen Expo får 30 000 kronor, tidningen Filmkonst
          </note>
          <note>
            300 000 kronor. Fjärde Världen får 40 000 kronor,
          </note>
          <note>
            Hjärnstorm får 210 000 kronor.
          </note>
          <note>
            Det är alltså en väldig obalans i tidskriftsstödet.
          </note>
          <note>
            Listan kan göras lång.
          </note>
          <note>
            Jag menar inte att de som får ett större bidrag inte behöver
            det, givetvis behöver de det. Men det är närmare sagt så att det
            finns för litet stöd till den här verksamheten. Nu har regeringen
            beslutat att tillsätta en litteraturutredning, som även har till
            uppdrag att titta på tidskrifternas situation. Det anser jag vara
            väldigt bra. Jag hoppas verkligen att det resulterar i konstruktiva
            och bra lösningar så att vi kan värna demokratin och yttrandefriheten.
          </note>
          <note type="speaker">
            Anf. 122 ELISABETH FLEETWOOD (m)
          </note>
          <note>
            replik:
          </note>
          <note>
            Fru talman! För att spara kammarens tid och eftersom jag av någon
            anledning anar vad Monica Widnemark kommer att säga vill jag till
            Charlotta Bjälkebring bara säga, att eftersom jag förstår att
            ni gjort samma ställningstagande, väntar jag med min replik tills
            Monica Widnemark har talat. Repliken kommer då att gälla dem båda
            två.
          </note>
          <note type="speaker">
            Anf. 123 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Charlotta Bjälkebring undrar vad vi anser om våra
            kommunpolitiker. Det kan man fråga sig. Men jag har lika stor
            anledning att bolla frågan tillbaka. Från den gamla fyrklöverregeringens
            partier litar vi på våra kommunala företrädare. Det är inte mer
            än drygt ett år sedan jag själv satt i situationen att anta en
            kommunal budget. Där var det definitivt ingen diskussion om att
            dra ned på någon biblioteksservice eller att ta bort den helt
            och hållet. Jag kommer även i fortsättningen att lita på att det
            kommer att vara så.
          </note>
          <note>
            Jag tycker dessutom att man inte skall lägga sig i och fingra
            i sådant som i dag fungerar smidigt utan statlig inblandning.
            Man kan fortsätta att sköta den här verksamheten på kommunal nivå,
            precis som man gjort i många hundra år.
          </note>
          <note>
            Anf. 124 CHARLOTTA L
          </note>
          <note type="speaker">
            BJÄLKEBRING (v) replik:
          </note>
          <note>
            Fru talman! Jag delar uppfattningen att våra kommunpolitiker
            sköter det här mestadels på ett bra sätt.
          </note>
          <note>
            Anledningen till att bibliotekslagen ändå har kommit är det viktiga
            infrastrukturnät som skall täcka hela landet. Men i många kommuner
            har man börjat att ta betalt för att låna ut böcker. Det har också
            i Danderyds kommun kommit upp förslag om att införa något slags
            kulturcheckar som man skall kunna låna böcker på. En lagstiftning
            förhindrar en sådan handel på bokens och bibliotekens område.
            Jag tycker att en bibliotekslag är precis lika självklar som all
            den infrastruktur som vi från riksdagens sida beslutar om.
          </note>
          <note type="speaker">
            Anf. 125 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag kan inte hålla med Charlotta Bjälkebring, för
            det finns andra saker som kommunerna tar betalt för och som är
            lika viktiga, bl.a. inom vårdsektorn. Jag tycker att det skall
            vara en kommuns uppgift att själv prioritera hur och för vilka
            saker man vill ta betalt. Man får ju också betala till författarna
            via en avgift till boklånen. Jag tycker att den här lagstiftningen
            är helt onödig.
          </note>
          <note>
            Anf. 126 CHARLOTTA L
          </note>
          <note type="speaker">
            BJÄLKEBRING (v) replik:
          </note>
          <note>
            Fru talman! Jag hoppas att kammarens ledamöter förstår att skulle
            vi ha det så att allting i offentlig regi skulle vara gratis,
            skulle jag givetvis vurma för det.
          </note>
          <note>
            Men det är litet skillnad ändå här. I och för sig har jag den
            ståndpunkten att även sjukvård, tandvård, skola osv. borde vara
            gratis. Vi skulle kunna öka skattetrycket mera för att på så vis
            garantera det lika för alla. Men nu är det inte så. För att garantera
            fria boklån ute i kommunerna är det här en lagstiftning som jag
            ställer mig bakom.
          </note>
          <note type="speaker">
            Anf. 127 EWA LARSSON (mp):
          </note>
          <note>
            Fru talman! Jag och Miljöpartiet är glada över den bibliotekslag
            som vi har att besluta om senare i kammaren. Vi är stolta över
            det utskottsarbete som vi har gjort tillsammans, förtydliganden
            vad avser bibliotekslagen. Vi hoppas att regeringen återkommer
            i frågan.
          </note>
          <note>
            Bokpriserna har naturligtvis en avgörande betydelse för att antalet
            böcker som köps in till biblioteken minskar.
          </note>
          <note>
            Skall jag berätta en hemlighet? Jag och Miljöpartiet tror inte
            att en sänkning av bokmomsen till 6 %
          </note>
          <note>
            kommer att bli speciellt dyr, som kulturministern sade för någon
            timme sedan. Vi tror att bokinköp till biblioteken och av enskilda
            kommer att öka väsentligt om vi säker bokmomsen. Det kan innebära
            att fler bokhandlare kan vara kvar och att bokhandlar kan öppnas
            i mindre orter. Samarbete mellan bibliotek och bokhandel kan öka.
          </note>
          <note>
            Det svenska språkområdet, som är så pyttelitet, behöver ständigt
            stärkas. Vad kan vara bättre än bokläsandet i det avseendet? Miljöpartiet
            ser med stor oro på att bokförsäljningen i Sverige sjunker. Det
            kan ha med bokpriset att göra. Själv önskar jag mig tre böcker
            i julklapp. Tillsammans betingar de en kostnad på 950 kr. Det
            är helt orimligt. Jag har råd, men inte de som har genomsnittslönen
            för en kvinna, kring
          </note>
          <note>
            13 500 kr i månaden.
          </note>
          <note>
            Miljöpartiet ser med förfäran på hur bokanslagen till biblioteken
            minskat under hela 1990-talet. Billigare böcker ger fler böcker.
          </note>
          <note>
            I Kulturutredningens slutbetänkande anförs att varje enskilt
            EU-land kan avgöra vilka skatteregler som skall gälla inom kulturområdet.
            Om ändå mervärdesskatt införs på kultur ansåg utredningen att
            skattesatsen skulle vara den lägsta, nämligen 6 % och även omfatta
            litteratur. Utredningen var helt enig på den punkten. Regeringen
            har fullständigt ignorerat detta i sin kulturproposition och sin
            särskilda proposition om kulturmomsen. Boken har med det förpassats
            från hemmens och bibliotekens bokhyllor in i ett rent skattemörker.
            Så här kan det inte vara.
          </note>
          <note>
            För allmän information kan jag säga att Norge,
          </note>
          <note>
            England och Irland har ingen bokmoms alls. Luxemburg och Spanien
            har 3 %, Italien 4 %, Portugal 5 %,
          </note>
          <note>
            Frankrike 5,5 %, Österrike 10 %, Finland 12 %, Holland och Belgien
            6 %, Kanada och Tyskland 7 %. Så kommer de som toppar ligan i
            det här avseendet,
          </note>
          <note>
            Sverige och Danmark, som har en moms på 25 %.
          </note>
          <note>
            Till sist vill jag till den nytillsatta bokutredaren framföra
            litet hälsningar från Miljöpartiet. Vi anser att konkurrensen
            mellan olika återförsäljningskanaler måste ske på lika villkor,
            vilket egentligen är ganska självklart, och att förlagens diskriminering
            av bokhandeln skall upphöra. Vi tycker också att utredningen skall
            överväga om fasta bokpriser skall återinföras.
          </note>
          <note>
            Med det yrkar jag bifall till reservation 20 mom.
          </note>
          <note>
            36.
          </note>
          <note type="speaker">
            Anf. 128 FANNY RIZELL (kd):
          </note>
          <note>
            Fru talman! Jag vill börja med att yrka bifall till vår reservation
            41. Naturligtvis står vi bakom alla andra reservationer som vi
            har men begär votering endast om denna.
          </note>
          <note>
            Det har sagts mycket om böcker, men jag vill resonera om en del
            saker.
          </note>
          <note>
            Det var mycket roligt att höra kulturministern uttala hur viktig
            hon tyckte att boken var. Jag instämmer i det. Böcker skapar förståelse
            och påverkar - det tryckta ordet över huvud taget gör det.
          </note>
          <note>
            Jag tycker av egen erfarenhet, och jag tror att många andra upplever
            det så, att böcker öppnar nya världar. Litteraturen speglar människan,
            speglar vårt behov att uttrycka tankar och att kunna utbyta tankar
            med människor som har levt långt före oss. Andra människors insikter
            och erfarenheter blir tillgängliga för oss i böckernas värld.
          </note>
          <note>
            Det tryckta ordet har också oerhört stor betydelse för opinionsbildning
            och folkbildning. Ewa Larsson har nyss mycket vältaligt berört
            mervärdesskatten och bekymret vi har med 25 % mervärdesskatt på
            våra böcker. Vi kristdemokrater anser att litteraturen bör vara
            befriad från mervärdesskatt. Bokförsäljningen har sjunkit katastrofalt
            de senaste åren, och vi tror att de höga bokpriserna påverkar.
          </note>
          <note>
            Staten tar in nära 700 miljoner, och det är mycket svårt att
            kompensera ett sådant inkomstbortfall. Det är jag väl medveten
            om. Därför föreslog vi i vår motion att enbart barnböckerna skulle
            undantas från beskattning. Det rör sig då bara om 70 miljoner.
          </note>
          <note>
            Böcker betyder väldigt mycket för barn. De ger barnen ett rikt
            språk, berikar hela deras liv och hjälper dem att uttrycka sina
            egna tanker. Det är inte ovanligt att en ganska enkel barnbok
            kostar över 150 kr. Då är det inte lätt för barnfamiljer att köpa
            böcker. Skolor och bibliotek kan dra av momsen, men det kan inte
            föräldrar göra.
          </note>
          <note>
            Alla ni som sitter här har gott om böcker i era hem. Det är jag
            övertygad om. Vi kunde också låna på bibliotek. Det är vad många
            ofta säger när man talar om att böcker är för dyra. Visst kan
            man låna. Det gör man, det skall man göra. Det gör jag också.
            Men en stor mängd böcker vill man äga själv. De allra dyrbaraste
            skatterna. Barn vill ha en bok upprepad gång på gång. För deras
            skull är det nödvändigt att man får äga ett litet bibliotek.
          </note>
          <note>
            Jag vill naturligtvis nämna uppdraget att kartlägga situationen
            för boken och kulturtidskriften. Tanken är att utredaren skall
            pröva hur ändamålsenliga de statliga insatserna på området är,
            både stödet till bokhandel och till förlag, samt lämna förslag
            till framtida insatser. Jag har för något år sedan motionerat
            just om det här, så jag tycker att det är roligt att det utreds.
          </note>
          <note>
            Något egendomligt är det ju, att fast uppdraget är just att kartlägga
            situationen för boken, så kommer inte momsen med. Det tycker jag
            skulle vara självklart, om man skall kartlägga situationen. I
            kommittédirektiven sägs att det inte ingår i uppdraget. Det är
            minst sagt märkligt. Jag har tidigare vädjat till kulturministern,
            och om hon hade varit här nu skulle jag ha bett henne att ge tilläggsdirektiv,
            så att vi fick med detta. Det tycker jag att utredningens direktiv
            talar för. Det kan inte bara vara att utreda vart stödet går och
            lägga det på rätt ställe, det måste också vara viktigt att ta
            bort de hinder som finns.
          </note>
          <note>
            Biblioteket har en viktig roll, att nå ut till alla. En tredjedel
            av alla lån görs av barn och ungdomar. Det är också viktigt för
            många invandrare att få böcker på sitt eget språk. Det är inte
            alltid så lättillgängligt för dem.
          </note>
          <note>
            Regeringen och utskottet har föreslagit en bibliotekslag. Vi
            säger nej till den. Det verkligt viktiga är redan tillgodosett.
            Det här är ett slag i luften. Det finns upphovsrättsliga hinder.
            Författarföreningen gillar inte det här, man måste förhandla med
            författarna. Vi tycker att det kommunala självstyret också säger
            att man inte kan göra så här. Vi talar ofta och högljutt om det
            kommunala självstyret, men jag tycker att vi hackar på och naggar
            det i kanten väldigt ofta. Jag har, precis som Margareta Andersson
            sade, stort förtroende för kommunpolitikerna. Det är också orimligt
            att vi skall besluta om hur biblioteken skall se ut eller ens
            vara när det är kommunerna som får betala kalaset.
          </note>
          <note>
            Det viktiga i lagen är redan tillgodosett. Det är att alla kommuner
            har bibliotek, att alla får låna böcker gratis. Det tycker jag
            är självklart, och jag skulle vilja se den kommunpolitiker som
            skulle våga besluta om någonting annat i dessa dagar. Vi har sparat
            enormt i kommunerna, men ännu har ingen sagt det. Jo, säger vän
            av ordning, man har minsann hotat med det. Jag tror att det har
            varit försöksballonger för att skrämma oss att inse hur viktiga
            biblioteken är. Och det är de.
          </note>
          <note>
            Att vi avstyrker bibliotekslagen betyder inte att vi tycker att
            biblioteken är oviktiga, tvärtom. De är så viktiga att vi tror
            att vi vågar lova deras fortbestånd.
          </note>
          <note type="speaker">
            Anf. 129 MONICA WIDNEMARK (s):
          </note>
          <note>
            Fru talman! Litteraturen och språket har en framskjuten plats
            i den kulturpolitik som vi tar ställning till i dag. Det är nödvändigt
            att stimulera läsandet, och läsandet måste stimuleras redan i
            unga år.
          </note>
          <note>
            Det ligger en stor glädje i att läsa. Det vet vi som sitter här
            i kammaren. Vad vore livet utan böcker?
          </note>
          <note>
            Men det handlar också om att barn och ungdomar skall få tillgång
            till ett språk. Att ha tillgång till ett språk är en förutsättning
            för att ha makt och att kunna använda sina demokratiska rättigheter.
          </note>
          <note>
            Det är glädjande att vi nu inför en ny stödform för inköp av
            litteratur till folk- och skolbiblioteken, satsningen är på 25
            miljoner kronor. Vi vet genom undersökningar att barn och ungdomar
            läser allt mindre, ibland kan det kanske bero på att de har fått
            en försämrad tillgång till nya aktuella böcker på våra folkoch
            skolbibliotek.
          </note>
          <note>
            Kommunerna får här en förutsättning att bättra på sina bokinköp,
            och kommunerna får en tydlig chans att lyfta fram och visa hur
            man vill stimulera barns och ungdomars läsning. Det är viktigt
            att understryka att staten inte lyfter bort något ansvar från
            kommunerna, utan kommunernas roll förstärks vad det gäller litteraturen
            och biblioteken.
          </note>
          <note>
            Här skulle jag faktiskt vilja vända mig till Elisabeth Fleetwood.
            Om jag förstod rätt säger hon i sitt anförande rörande stöd till
            inköp av barnlitteratur:
          </note>
          <note>
            Bibliotekarien är väl lämpad att bestämma vilka böcker som skall
            köpas in. Det vet jag också, Elisabeth Fleetwood. Bibliotekarierna
            är mycket väl kompetenta att köpa in böcker. Staten skall inte
            köpa in några böcker. Det har aldrig varit meningen med det här
            anslaget. Det kommer de duktiga bibliotekarier och den duktiga
            personal som finns ute på våra folkoch skolbibliotek att klara
            av. Det är vi socialdemokrater också mycket medvetna om.
          </note>
          <note>
            Herr talman! Biblioteken har en central roll i arbetet att stimulera
            läsandet. Utan väl fungerande bibliotek blir det omöjligt att
            stärka litteraturens ställning.
          </note>
          <note>
            Oavsett var man bor i landet skall alla ha möjlighet att låna
            en bok.
          </note>
          <note>
            Vi kommer nu att få en ny bibliotekslag. Det är mycket positivt
            att en lag införs. Jag vill peka på några punkter i den nya lagen.
          </note>
          <note>
            I lagen står att varje kommun skall ha ett folkbibliotek, liksom
            att det skall finnas ett väl fungerande nationellt nätverk som
            binder ihop de olika biblioteken. I lagen står också att det inom
            grundskolan och gymnasieskolan skall finnas lämpligt fördelade
            skolbibliotek. Detta för att stimulera skolelevernas intresse
            för läsning och litteratur.
          </note>
          <note>
            Avgiftsfria boklån garanteras. Det står också i lagen. De avgiftsfria
            boklånen är en garanti för att varje människa i vårt land skall
            kunna söka information, kunskap och litterära upplevelser på lika
            villkor. Det är en garanti för att barn och ungdomar skall kunna
            fylla sitt stora behov av böcker och läslust. Det är en garanti
            för att Sveriges författare mot en ringa ersättning ställer sina
            böcker till allmänhetens förfogande.
          </note>
          <note>
            En del hävdar att det är onödigt med en sådan garanti, eftersom
            boklånen i dag är avgiftsfria. Men med jämna mellanrum, mina vänner,
            ifrågasätts att boklånen skall vara avgiftsfria. Därför är det
            viktigt att detta slås fast i lagen.
          </note>
          <note>
            Reservanterna pekar på den ändring av lagen om upphovsrätt som
            gjordes för några år sedan. De menar att ändringen innebär att
            risken för att avgifter på boklån införs är försumbar.
          </note>
          <note>
            Utskottsmajoriteten anser inte att den lagändring som reservanterna
            pekar på utgör någon garanti för att avgifter inte införs. Som
            vi skriver i betänkandet, har lagändringen sitt värde. Men det
            har den bara om
          </note>
          <note>
            Sveriges Författarförbund och enskilda författare motsätter sig
            avgifter.
          </note>
          <note>
            Jag har en fråga till er reservanter. Jag skulle gärna vilja
            veta om ni anser att en kommun som vill införa avgifter på boklån
            skall få göra det. Det vore klargörande om ni som har reserverat
            er kom med ett besked.
          </note>
          <note>
            Margareta Andersson har kanske redan svarat på frågan, men jag
            tror att Centern tycker att det är okej att en kommun som vill
            införa avgifter på boklån skall få göra det.
          </note>
          <note>
            Reservanterna säger sig slå vakt om det kommunala självstyret.
            Det gör jag också, och det gör alla socialdemokrater. Bibliotekslagen
            innebär inte någon detaljstyrning. Det är fortfarande kommunerna
            som lägger fast biblioteksverksamheten i den egna kommunen.
          </note>
          <note>
            Herr talman! Jag vet att det i landets kommuner finns en stark
            vilja att trots det kärva ekonomiska läget värna kulturen. Jag
            tycker att kommunerna skall se bibliotekslagen som en markering
            av den centrala roll som riksdagen anser att biblioteken har.
          </note>
          <note>
            Reservanterna befarar att lagen leder till att kommunerna lägger
            sig på en miniminivå när det gäller satsningar på sina bibliotek.
            Jag tror att de underskattar de kulturella ambitionerna både hos
            Socialdemokraterna och hos sina egna partivänner ute i kommunerna.
          </note>
          <note>
            Herr talman! Tack för ordet!
          </note>
          <note type="speaker">
            Anf. 130 ELISABETH FLEETWOOD (m)
          </note>
          <note>
            replik:
          </note>
          <note>
            Herr talman! Det var flera frågor. Får jag börja med avgifter
            på boklån? Om en kommun föreslår det, tycker jag inte att vi här
            skall gå ut och uppifrån säga att kommunen inte får införa avgifter.
            Det är ju kommunal självstyrelse. Det är så typiskt för Socialdemokraterna
            att i varje situation se till att det är det som sägs uppifrån
            som skall gälla, att det är här makten finns. Det blir inte någon
            avgift, eftersom man har den här bestämmelsen.
          </note>
          <note>
            Jag vill rikta ett par frågor till Monica Widnemark.
          </note>
          <note>
            Herr talman! I den förra omgången avstod jag från replik till
            Charlotta Bjälkebring, för att kunna bemöta både henne och Monica
            Widnemark samtidigt och på det sättet spara tid. Nu är Charlotta
            Bjälkebring tyvärr inte här.
          </note>
          <note type="speaker">
            Anf. 131 FÖRSTE VICE TALMANNEN:
          </note>
          <note>
            Repliken gäller Monica Widnemark.
          </note>
          <note type="speaker">
            Anf. 132 ELISABETH FLEETWOOD (m)
          </note>
          <note>
            replik:
          </note>
          <note>
            Herr talman! Då blir det en diskussion med talmannen.
          </note>
          <note>
            Jag skulle vilja höra något om minimilag. Monica
          </note>
          <note>
            Widnemark tror inte på den. Finns det inte en risk, om lagen
            säger "ett folkbibliotek i varje kommun", att man kan gå ned från
            tre eller två till ett, därför att man ändå följer lagens bokstav?
          </note>
          <note>
            Avgiftsfria lån - som vi inte tycker om, men som inte vi utan
            kommunerna skall bestämma om - är det inte möjligt att ge pengar
            till, enligt upphovsrättslagen. Därför kommer man inte att använda
            dem.
          </note>
          <note>
            När man stiftar lag, Monica Widnemark, är det två kriterier som
            skall uppfyllas. Det ena är att lagen skall fylla ett behov, och
            det andra är att nya regler skall skapas. Här finns det varken
            behov eller nya regler.
          </note>
          <note>
            Varför skall man då införa en lag?
          </note>
          <note type="speaker">
            Anf. 133 MONICA WIDNEMARK (s) replik:
          </note>
          <note>
            Herr talman! Skall jag tolka Elisabeth Fleetwood så att det är
            okej för Moderaterna med avgifter på boklån? Det är så jag måste
            tolka henne.
          </note>
          <note>
            När det gäller minimilagen är det inte vi som misstror kommunpolitikerna,
            utan det är Moderaterna som gör det, med den diskussion som Elisabeth
            Fleetwood för.
          </note>
          <note>
            Jag tror att kulturambitionerna ute i kommunerna är mycket större.
            Jag tror att biblioteken kommer att finnas. Med er argumentation
            låter det så här: Utan lag kommer biblioteken att blomstra, men
            med en lag kommer filialer och bibliotek att läggas ned. Det är
            verkligen en misstro mot de lokala partikamraterna ute i kommunerna.
          </note>
          <note>
            Vi kopplar nu samman folkbiblioteken i landet genom SUNET. Vi
            förstärker dem och ger människor förutsättningar att gå på biblioteken
            och koppla in sig på högskolor och Internettjänster, för att få
            tillgång till uppsatser m.m. från högskolor och universitet.
          </note>
          <note>
            Moderaterna har varit emot det här. De tycker att den här utbyggnaden
            endast skall gälla universitet och högskolor, inte folkbiblioteken.
          </note>
          <note>
            Vi socialdemokrater tycker att biblioteken skall få tillgång
            till detta nät, eftersom de är våra främsta kulturförespråkare.
            Människor skall inte hänvisas till de kommersiella leverantörerna.
            Jag tycker att det är fel när Elisabeth Fleetwood säger att hon
            värnar biblioteken och invånarna. Det är motsägelsefullt.
          </note>
          <note type="speaker">
            Anf. 134 ELISABETH FLEETWOOD (m)
          </note>
          <note>
            replik:
          </note>
          <note>
            Herr talman! Nu gör Monica Widnemark samma fel som gjordes när
            vi diskuterade i första omgången i morse. Det handlar om ordet
            "kommersiell". När jag köper mjölk är det kommersiellt. När jag
            köper ett par skor är det kommersiellt. En affär, som jag sade
            i morse, är en överenskommelse mellan säljare och köpare. Det
            är en bra kommersialism. Men
          </note>
          <note>
            "kommersialiserat", som Monica Widnemark antagligen menade, är
            någonting annat.
          </note>
          <note>
            För att visa att jag talar om realiteter, kan jag berätta att
            det finns en kommun i Västsverige som är sstyrd och där man har
            föreslagit att biblioteket skall gå över till att bli föreningsstyrt.
            Man är ju orolig när lagen nu skall antas, som det ser ut. Det
            kan då hända att man inte kan lägga ned just det biblioteket,
            och därför vill man föra över det till föreningsägande. Det är
            precis vad vi har sagt om minimilag. Det är det som kommer att
            gälla.
          </note>
          <note>
            Kom tillbaka, Monica Widnemark!
          </note>
          <note type="speaker">
            Anf. 135 MONICA WIDNEMARK (s) replik:
          </note>
          <note>
            Herr talman! Jag tror inte att det här kommer att hända med biblioteken,
            Elisabeth Fleetwood. Jag kommer själv från en liten kommun, Lessebo,
            där jag bor i Kosta, som är ett samhälle med 1 500 invånare.
          </note>
          <note>
            Där driver Kosta Folkets hus biblioteket mycket framgångsrikt.
            Man har utvecklat det och har en fantastisk biblioteksservice.
            Lånestatistiken har ökat med
          </note>
          <note>
            70 % sedan Folkets hus tog över biblioteksverksamheten. Det är
            tillgängligt nästan dygnet runt.
          </note>
          <note>
            Man kan fråga sig hur det är med den moderata visionen om biblioteken.
            Med de besparingar som
          </note>
          <note>
            Moderaterna vill lägga på kommunerna, vad kommer att hända med
            biblioteken då? Blir det så att kommunpolitikerna verkligen kan
            prioritera biblioteken, mot vård och omsorg? Det är min stora
            fråga till Moderaterna.
          </note>
          <note>
            Därför anser jag att en bibliotekslag garanterar att biblioteken
            finns ute i kommunerna.
          </note>
          <note type="speaker">
            Anf. 136 CARL-JOHAN WILSON (fp) replik:
          </note>
          <note>
            Värderade talman! Folkpartiet anser att bibliotekslån skall vara
            avgiftsfria. Jag förutsätter att varje ledamot i kommunfullmäktige
            eller kommunal nämnd som möter förslag om avgifter för boklån
            på folkbibliotek skall arbeta mot sådana förslag.
          </note>
          <note type="speaker">
            Anf. 137 MONICA WIDNEMARK (s) replik:
          </note>
          <note>
            Herr talman! Jag tackar Carl-Johan Wilson för att han tycker
            att boklån skall vara avgiftsfria.
          </note>
          <note type="speaker">
            Anf. 138 MARGARETA ANDERSSON (c)
          </note>
          <note>
            replik:
          </note>
          <note>
            Herr talman! Som centerpartist och kommunpolitiker vill jag säga
            att vi inte skall ha några avgifter på boklån. Det är vi helt
            överens om. Men som rikspolitiker vill jag säga att vi inte skall
            lägga oss i det, utan det måste vara en kommunal uppgift.
          </note>
          <note>
            Som rikspolitiker har vi ålagt kommunerna skattetak och litet
            av varje, och jag tycker fortfarande att det är en kommunal uppgift
            att prioritera i sin egen verksamhet. Vi kan alltså inte sitta
            här och bestämma allting, därför att då har vi snart inga kommuner,
            utan bara någon form av länsstyrelser, som är konungens förlängda
            arm, även om det inte längre är konungen utan regering och riksdag.
          </note>
          <note>
            Jag vill inte ha några avgifter på boklån, men det skall kommunerna
            besluta om. Vi litar på våra företrädare i de olika kommunerna.
          </note>
          <note type="speaker">
            Anf. 139 MONICA WIDNEMARK (s) replik:
          </note>
          <note>
            Herr talman! Det var bra att vi fick ett klargörande från Centern
            också om att man inte vill ha avgifter på boklån. Biblioteken
            är en så stor och central del i den svenska kulturpolitiken att
            vi har valt att lägga ett lagförslag, för att garantera att medborgarna
            i detta land har tillgång till bibliotek.
          </note>
          <note type="speaker">
            Anf. 140 MARGARETA ANDERSSON (c)
          </note>
          <note>
            replik:
          </note>
          <note>
            Herr talman! Vi är helt överens om att biblioteken och bokläsandet
            är någonting oerhört viktigt och centralt, som vi skall stödja
            på olika sätt. Men det är inte nödvändigt att stödja detta med
            en bibliotekslag.
          </note>
          <note type="speaker">
            Anf. 141 MONICA WIDNEMARK (s) replik:
          </note>
          <note>
            Herr talman! Det är bra, Margareta Andersson, att vi är eniga
            om målen. Medlen får vi kanske återkomma till litet senare och
            då se om vi kan komma fram på samma väg.
          </note>
          <note type="speaker">
            Anf. 142 FANNY RIZELL (kd) replik:
          </note>
          <note>
            Herr talman! Jag vill bara deklarera att vi kristdemokrater absolut
            inte vill ha någon avgift för boklån.
          </note>
          <note>
            Om jag blir kommunpolitiker igen, kommer jag med all kraft att
            motarbeta det.
          </note>
          <note type="speaker">
            Anf. 143 MONICA WIDNEMARK (s) replik:
          </note>
          <note>
            Herr talman! Tack så mycket, Fanny Rizell.
          </note>
          <note>
            Anf. 144 BODIL FRANCKE
          </note>
          <note type="speaker">
            OHLSSON (mp):
          </note>
          <note>
            Herr talman! Jag skall be att få göra ett personligt inlägg.
            Jag har varit bibliotekarie i över 30 år, i litet över 20 år på
            ett sjukhusbibliotek.
          </note>
          <note>
            Jag skall här citera ur propositionen:
          </note>
          <note>
            "Folkbibliotekens bokanslag har minskats. Den uppsökande verksamheten
            har reducerats, vilket i första hand drabbat barn, äldre och funktionshindrade.
          </note>
          <note>
            Många kommuner har ändrat organisationen av biblioteksväsendet.
            Några har prövat alternativa driftsformer. Grundläggande principer,
            som rätten till avgiftsfria lån, tillgänglighet för alla och kommunalt
            driftansvar, har ifrågasatts." Detta är en bibliotekaries vardag
            på väldigt många ställen här i landet.
          </note>
          <note>
            Det stadsbibliotek som jag har arbetat på har haft tre sjukhusbibliotek.
            Det finns nu ett kvar, som är nedbantat. Därför vet jag vad nedskärningar
            i kommunerna vill säga.
          </note>
          <note>
            Jag tror inte alls att någon kommun kommer att lägga ned bibliotek
            bara därför att det införs en lag.
          </note>
          <note>
            Jag ser det på ett helt annat sätt. Eftersom jag vet vad nedskärningarna
            vill säga, ser jag lagen som ett säkerhetsskydd för den enskilde
            medborgaren mot att kulturen i en kommun aldrig kan bli så nedbantad.
            Det handlar om att en biblioteksmässig service, som sträcker sig
            långt över de kommunala gränserna, helt och hållet försvinner.
            Men i svåra tider med stora besparingar börjar någon form av smygande
            kulturell nedrustning, som man hela tiden måste vara på sin vakt
            mot. Detta är ganska paradoxalt, eftersom kulturen kanske behövs
            allra mest som en stimulans för människor i ett samhälle där man
            har det extra svårt med ekonomiska problem, arbetslöshet osv.
          </note>
          <note>
            Jag är alltså för en bibliotekslag. Vid det bibliotek som jag
            kommer från, i Malmö, är det också en överväldigande majoritet
            för en sådan lag.
          </note>
          <note>
            Jag citerar de sista raderna i propositionen:
          </note>
          <note>
            "Regeringen anser det angeläget att vissa bärande principer inom
            biblioteksområdet lagfästs. Regeringen föreslår därför att en
            bibliotekslag införs." Detta stöder jag och många bibliotekarier
            med mig.
          </note>
          <note type="speaker">
            Anf. 145 FANNY RIZELL (kd) replik:
          </note>
          <note>
            Herr talman! Jag vill peka på det första citatet.
          </note>
          <note>
            Vad finns det i citatet som skulle kunna åtgärdas med bibliotekslagen?
          </note>
          <note>
            Anf. 146 BODIL FRANCKE
          </note>
          <note type="speaker">
            OHLSSON (mp) replik:
          </note>
          <note>
            Herr talman! Det har ju sagts här i kammaren att i en kommun
            som har flera bibliotek kommer antalet bibliotek, enligt bibliotekslagen,
            att minska så att det bara kommer att finnas ett enda bibliotek.
            Det är därför jag anser att det måste finnas ett skydd. Jag läste
            ju upp ett citat om den uppsökande verksamheten som har reducerats
            osv. Detta är någonting som har drabbat alla bibliotek de senaste
            sex sju åren.
          </note>
          <note type="speaker">
            Anf. 147 FANNY RIZELL (kd) replik:
          </note>
          <note>
            Herr talman! Det är precis det jag menar, att anslagen tyvärr
            sjunker. Jag är ledsen för det. Anledningen är kommunernas ekonomi.
            Men detta kan inte bibliotekslagen ändra på. Biblioteksfilialerna
            läggs ned, tyvärr. Jag är ledsen för det. Men denna lag kan inte
            hindra detta. Det är det som jag vill peka på.
          </note>
          <note>
            Jag kan visst tänka mig att det är en god tanke bakom lagen.
            Men bibliotekens situation förbättras inte av lagen, eftersom
            kommunernas ekonomi är sådan att det inte finns något val.
          </note>
          <note>
            Anf. 148 BODIL FRANCKE
          </note>
          <note type="speaker">
            OHLSSON (mp) replik:
          </note>
          <note>
            Herr talman! Det är fråga om ifall man anser att valet i en kommun
            skall vara att den kulturpost som ett bibliotek trots allt utgör
            skall läggas ned eller om säkerheten skall finnas att man i en
            kommun i alla fall har ett bibliotek kvar, med den service som
            det ger.
          </note>
          <note type="speaker">
            Anf. 149 LENA KLEVENÅS (s):
          </note>
          <note>
            Herr talman! Kulturpolitik är en ideologisk fråga.
          </note>
          <note>
            Särskilt tydligt har det blivit i synen på litteraturen.
          </note>
          <note>
            Gunnar Sträng har sagt att arbetarrörelsen har tre grenar - partiet,
            facket och litteraturen.
          </note>
          <note>
            Litteratur, böcker och läsande är ett redskap för frigörelse
            och utveckling. Den som aldrig har känt av brist på böcker och
            bildning kan nog inte förstå hur stark denna längtan kan vara.
          </note>
          <note>
            Författaren Lars Hesslind brukar åka runt till skolor för en
            s.k. läsfrämjande åtgärd, där han berättar för barn hur det gick
            för honom och hans klasskamrater. Han säger att den som inte knäcker
            läskoden och får läslust riskerar att hamna i kriminalitet och
            arbetslöshet. Det är sant. Han berättar detta så övertygande att
            han därmed hjälper många människor att komma i gång med sin läsning.
          </note>
          <note>
            Människan är en skapande varelse. De som inte knäcker läskoden
            och får läslust får inte det redskap till sin frigörelse och utveckling
            som är nödvändigt för att det skall bli konstruktivt. Vi ser väldigt
            tydligt att det i samhället sker mycket destruktiva handlingar.
          </note>
          <note>
            Bland de människor som sitter i fängelse är just dyslektikerna
            en överrepresenterad grupp. Därför tycker jag att vi har ett gemensamt
            ansvar att verkligen se till att alla människor knäcker läskoden
            och lär sig att läsa, som är så viktigt.
          </note>
          <note>
            Vi socialdemokrater, vi inom arbetarrörelsen, sjunger Internationalen
            och texten "från mörkret stiga vi mot ljuset" och "från intet
            allt vi vilja bli". Jag tror alltså att bildningen och läsningen
            är hoppet. Vi skall ju kunna bli någonting annat än bara slavar
            och trälar.
          </note>
          <note>
            Den socialdemokratiska kulturpolitiken är väldigt tydlig i sin
            önskan att nå nya och utsatta grupper, att litteraturen skall
            ut på arbetsplatser och skolor och att den skall vara av hög kvalitet.
          </note>
          <note>
            Herr talman! Elisabeth Fleetwood har upptäckt någonting. Hon
            har upptäckt att det i Sverige finns
          </note>
          <note>
            400 000 kvinnor och 700 000 män som aldrig läser en bok. Hon
            blev chockerad och förskräckt. Det är bra.
          </note>
          <note>
            Då kanske hon skulle fundera på att det i reservation
          </note>
          <note>
            1, som hon har yrkat bifall till, står att man inte med skattemedel
            skall styra medborgarnas val av kulturverksamhet och att det är
            att underskatta den enskilda människans förmåga till val. Vi socialdemokrater
            ser det helt annorlunda. Vi vill med skattemedlet styra att alla
            människor får tillgång till böcker. För detta behövs det hjälp
            på traven. Kanske skulle Elisabeth
          </note>
          <note>
            Fleetwood också ompröva sin reservation när det gäller anslaget
            till vuxenböcker i serien En bok för alla. Här vill Moderaterna
            sänka anslaget med
          </note>
          <note>
            5 miljoner kronor, därför att de anser att det är onödigt att
            ge ut bra och billiga böcker för vuxna.
          </note>
          <note>
            Det finns 500 000 dyslektiker, vilka också måste nås av böcker.
          </note>
          <note>
            Jag tycker att det är bra att Elisabeth Fleetwood är förskräckt,
            och jag är glad att hon sade det här i kammaren. Då tror jag att
            vi kan komma vidare, därför att vi gemensamt har en insikt om
            bokläsandets oerhört stora betydelse för alla människor.
          </note>
          <note>
            Regeringen har gjort en kraftsatsning på litteraturen och boken
            i denna proposition, bl.a. genom bibliotekslagen, förslaget om
            25 miljoner kronor per år i tre år för inköp av böcker och de
            läsfrämjande åtgärderna. Det skall också bli en utredning om boken.
          </note>
          <note>
            Jag förstår inte den moderata reservationen när det gäller just
            stödet till En bok för alla. Moderaterna säger att utskottet inte
            har kunnat finna att regeringens påstående att En bok för alla
            når ut till nya läsargrupper har verifierats. Det tycker jag är
            konstigt. Det har gjorts en utvärdering av Statens kulturråd.
            Man säger att boken sprids via bokombud på arbetsplatser och i
            föreningar. Den har stor geografisk spridning. Det går att prenumerera
            på den, och därför finns den i stor utsträckning utanför storstäderna.
            En bok för alla har stor betydelse därför att böckerna är spridda
            över hela landet. De har lågt pris och hög kvalitet. De används
            i skolor. Det finns bl.a. väldigt fina antologier med sagor och
            dikter som utgivits speciellt av En bok för alla, som kan köpas
            in i klassuppsättningar. De används i stor utsträckning i skolorna
            och gör det möjligt just för barn och unga att få tillgång till
            litteratur och att få tillgång till böcker. Dessa böcker är billiga,
            och de är bra. Jag kan inte förstå att Moderaterna kan vända sig
            emot detta. Med Elisabeth Fleetwoods nya insikt om att det är
            så många människor i Sverige som inte läser böcker kan vi kanske
            få en omprövning på denna punkt så småningom.
          </note>
          <note>
            Ytterligare en satsning som är viktig i kulturbetänkandet är
            paragrafen i bibliotekslagen - § 5 - där det står att det inom
            grundskolan och gymnasieskolan skall finnas lämpligt fördelade
            skolbibliotek för att stimulera skolelevernas intresse för läsning
            och litteratur samt för att tillgodose deras behov av material
            för utbildningen. Det är inte så självklart att det skall finnas
            lämpligt fördelade skolbibliotek. Jag skulle naturligvis önskat
            att det hade stått att det skall finnas bibliotek i varje skolenhet,
            men det är ändå bra att man pekar på att skolbiblioteken har en
            stor betydelse för spridningen av böcker och läsning bland våra
            ungdomar.
          </note>
          <note>
            Herr talman! Jag vill ta upp ytterligare en moderat reservation
            som förvånar mig litet. Det är reservation
          </note>
          <note>
            21, som handlar om språket. Där hänvisar Moderaterna till motion
            260 och säger att det är angeläget att eleverna i grund- och gymnasiskolan
            får ett väl slipat redskap för livet, nämligen en god språkbehandling.
          </note>
          <note>
            Endast den elev som behärskar det egna språket, svenskan, kan
            på ett godtagbart sätt tillägna sig andra språk.
          </note>
          <note>
            Jag vill fråga Elisabeth Fleetwood eller någon av de andra från
            Moderaterna följande: Till skillnad från vilka tycker ni så? Tycker
            vi inte alla att detta är viktigt? Jag har verkligen försökt att
            analysera vad Moderaterna på denna punkt reserverar sig emot,
            och jag kan inte förstå att det gäller något annat än ett ord.
          </note>
          <note>
            Svenska språknämndens uppdrag, som man ännu inte har fått men
            skall få, är att utarbeta ett handlingsprogram i syfte att främja
            svenska språket. Moderaterna skriver i sin reservation att det
            uppdraget skall samordnas med lärarutbildningen, medan utskottsmajoriteten
            utgår från att språknämnden i sitt arbete kommer att hålla kontakt
            med andra språkvårdande organ, medier och representanter för skola
            och lärarutbildning osv.
          </note>
          <note>
            Moderaterna talar ofta om det enskilda ansvaret och att man inte
            skall underskatta någons förmåga.
          </note>
          <note>
            Ändå reserverar Moderaterna sig och vill att det skall uttryckas
            som att nämnden skall "samordna med" i stället för att "ha kontakt
            med" lärarutbildningen redan innan handlingsprogrammet ens är
            framme och språknämnden har fått uppdraget. Är inte det att underskatta
            lärarnas och lärarutbildningarnas förmåga?
          </note>
          <note>
            Ur språklig synpunkt, Elisabeth Fleetwwod, skulle jag gärna vilja
            ha ett förtydligande av vad reservationen egentligen innebär.
          </note>
          <note type="speaker">
            Anf. 150 FÖRSTE VICE TALMANNEN:
          </note>
          <note>
            Jag vill erinra kammarens ledamöter om vikten av att uppgivna
            taletider respekteras.
          </note>
          <note type="speaker">
            Anf. 151 ELISABETH FLEETWOOD (m):
          </note>
          <note>
            Herr talman! Jag tycker att det är bra att Lena
          </note>
          <note>
            Klevenås blir glad över att jag bli förskräckt. Jag tycker att
            det är en väldigt dålig situation när 400 000
          </note>
          <note>
            respektive 700 000 kvinnor och män inte läser böcker. Vad som
            skiljer oss åt, Lena Klevenås, är faktiskt medlen - inte målen.
            Vi tycker inte att de medel som ni föreslår leder fortast till
            målen. Jag sade i mitt anförande att vi ansåg det mycket viktigt
            att de riktigt små barnen redan i familjen, i förskolan och i
            skolan kommer i kontakt med boken. Jag tror inte att vi har skilda
            uppfattningar vad beträffar bokens viktiga ställning. Jag tror
            inte att någon i utskottet vill tillvita mig något sådant.
          </note>
          <note>
            Har man redan från det att man är liten och sedan under hela
            uppfostran och utbildningen behov av böcker, ställer man också
            krav på att det skall finnas böcker så småningom.
          </note>
          <note>
            Jag har väldigt kort tid på mig. Eftersom jag får insluta min
            replik i detta anförande får jag också säga att jag blev väldigt
            förskräckt när Charlotta Bjälkebring talade om en ny infrastruktur
            med bibliotekslag, kulturlag m.m. Hur mycket skall vi betala i
            skatt? Jag vill bara nämna en siffra som kanske får Charlotta
          </note>
          <note>
            Bjälkebring att vakna till.
          </note>
          <note>
            Om vi konfiskerar alla inkomster över 300 000 kr
          </note>
          <note>
            - rubbet - får vi in 23 miljoner. Om jag inte tar fel är det
            ungefär så mycket som anslås till Datainspektionen. Då har vi
            tagit alla inkomster över 300 000. Till
          </note>
          <note>
            Charlotta Bjälkebring vill jag säga att hon skall tänka efter
            först, innan hon går ut och talar om högre avgifter och högre
            skatter. Vad händer med dem vars inkomster över 300 000 ryker?
            De kommer inte fortsätta jobba.
          </note>
          <note type="speaker">
            Anf. 152 LENA KLEVENÅS (s) replik:
          </note>
          <note>
            Herr talman! Elisabeth Fleetwood och jag är helt eniga om bokens
            stora betydelse. Vad vi inte är eniga om är vägen till boken för
            enskilda människor. Familjen har en stor betydelse, men alla familjer
            fungerar inte väl. Vår ideologiska bakgrund och vår erfarenhet
            säger oss att vissa barn behöver stöd och att vissa människor
            behöver sökas upp. Om man har haft tillgång till böcker från det
            att man var liten tar man det till sig naturligt, men alla barn
            har inte det. Det är därför vi vill se till att det finns böcker
            i skolor och på arbetsplatser och att det sker uppsökande verksamhet.
          </note>
          <note>
            Moderaterna har i ett tidigare anförande sagt att det är bättre
            att sänka skatterna så att människor själva kan köpa böcker. Jag
            tror inte att det fungerar på det sättet. Vi är oeniga om målen.
            Det är bra att Elisabeth Fleetwood är tydlig.
          </note>
          <note>
            Vi behöver skattepengar för att kunna göra riktade satsningar.
            Vi måste se till att det finns böcker där alla barn finns, dvs.
            på dagis och i skolor, och där alla vuxna finns, dvs. på arbetsplatsen.
            Vi har hellre litet högre skatt och ser till att vi kan gör riktade
            insatser.
          </note>
          <note>
            Det är tyvärr inte säkert att föräldrarna använder de extra inkomsterna
            för att se till att barnen får böcker.
          </note>
          <note type="speaker">
            Anf. 153 ELISABETH FLEETWOOD (m)
          </note>
          <note>
            replik:
          </note>
          <note>
            Herr talman! Det är rätt, Lena Klevenås, att alla familjer tyvärr
            inte fungerar väl. De skall ha stöd. Det är just därför vi har
            sagt att vi stöder utgivningen av barnböcker av En bok för alla.
            Vi tycker att barnböckerna är så viktiga. Jag förstår inte angreppet.
          </note>
          <note>
            Däremot säger vi att vi kan vara utan En bok för alla när det
            gäller de vuxna. Vi tror att det är de som redan är intresserade
            som går och köper böcker billigare. De skulle kanske annars ha
            köpt dem till ordinarie pris.
          </note>
          <note>
            Det är knuten.
          </note>
          <note>
            Ja, vi vill sänka skatter. Men vi vill inte ha antingen-eller.
            Vi vill sänka skatterna så att så många som möjligt skall kunna
            klara sig på sin lön. Det känns ganska tillfredsställande för
            alla dem som kan det.
          </note>
          <note>
            Men för dem som inte kan det skall stödet finnas kvar.
          </note>
          <note>
            Vi har inte sagt att vi skall sänka skatter till en sådan nivå
            att det inte blir några böcker. Jag begränsar mig till böcker
            eftersom det är det som det gäller här i kammaren just nu.
          </note>
          <note type="speaker">
            Anf. 154 LENA KLEVENÅS (s) replik:
          </note>
          <note>
            Herr talman! Jag måste, tyvärr, påminna Elisabeth
          </note>
          <note>
            Fleetwood om att det är vuxna som är föräldrar. Kanske är de
            400 000 kvinnor och de 700 000 män som aldrig läser böcker föräldrar.
            Hur skall de kunna se till att deras barn läser böcker när de
            själva inte är intresserade? Även vuxna kan faktiskt ha behov
            av stimulans och stöd för att komma i gång med sin läsning.
          </note>
          <note>
            Det är kanske inte bara fattiga människor - rakt uttryckt - som
            köper En bok för alla-böcker utan t.o.m. också människor "med
            ekonomiskt sinnelag", som moderaterna skriver i sin motion. So
            what? skulle jag vilja säga - ursäkta det engelska uttrycket!
            Skall vi ha ett slags nödhjälpsböcker som bara fattiga människor
            får köpa? Det är väl alldeles utmärkt att de här böckerna håller
            så hög kvalitet att t.o.m. jag och fru
          </note>
          <note>
            Fleetwood köper dem.
          </note>
          <note type="speaker">
            Anf. 155 ELISABETH FLEETWOOD (m)
          </note>
          <note>
            replik:
          </note>
          <note>
            Herr talman! Gudskelov är det så, Lena Klevenås, att barn inom
            en tjugoårsperiod antagligen blir föräldrar. Det är en sanning.
            Därtill skall naturligtvis de barn som har föräldrar som i dag
            inte förser dem med böcker ha chansen att i förskolan och skolan
            få de böcker som vi pläderar för genom barnböcker och En bok för
            alla.
          </note>
          <note>
            Att vi säger att vuxna inte skall köpa En bok för alla-böcker
            beror på att vi tycker att de köpstarka kan köpa sina böcker till
            ordinarie pris. De pengar som kommer från skattebetalarna skall
            inte gå till de köpstarka bokköparna utan till de köpsvaga. Jag
            förstår inte att Lena Klevenås kan tycka att det är något fel
            i det. Trots allt måste det väl ligga i linje med vad Lena
          </note>
          <note>
            Klevenås tycker.
          </note>
          <note>
            Anf. 156 CHARLOTTA L
          </note>
          <note type="speaker">
            BJÄLKEBRING (v):
          </note>
          <note>
            Herr talman! Yttrandefrihet, Elisabeth Fleetwood, är något som
            vi måste värna över skattsedeln. När jag talar om högre skatt
            ser jag inte det som en konfiskation, vilket däremot Elisabeth
            Fleetwood gör. Jag ser skattemedlen som något solidariskt som
            vi delar med oss av. Vi ger därmed livskvalitet och, i det här
            fallet, också bildning till dem som inte har möjlighet och råd
            att själva köpa böcker.
          </note>
          <note>
            Jag tycker inte att det är upp till var och en - det är inte
            upp till varje förälder eller till varje familj - att se till
            att barnen får böcker eller sjukvård. Det är samhällets skyldighet
            att se till att alla har den här möjligheten och rättigheten.
            Därför är en bibliotekslag ett led i en sådan solidarisk utveckling
            för alla i Sverige.
          </note>
          <note type="speaker">
            Anf. 157 ELISABETH FLEETWOOD (m)
          </note>
          <note>
            replik:
          </note>
          <note>
            Herr talman! Det där, Charlotta Bjälkebring, var tyvärr ganska
            avslöjande. Charlotta Bjälkebring ser inte skatter som en konfiskation.
            Men vore det inte konfiskation om alla inkomster över 300 000
            kr togs ut i skatt? Vad annat kan det kallas för?
          </note>
          <note>
            Frågan är var gränsen går för hur mycket vi kan ta ut i skatt
            av människor utan att arbetslusten går förlorad och utan att vi
            totalt förlorar deras arbetsinsatser?
          </note>
          <note>
            Vidare påverkar det arbetsglädjen osv. Jag tycker att debatten
            om var gränsen för skatter och infrastruktur skall gå nästan närmar
            sig - jag skall hålla inne med vad jag tänkte säga och i stället
            använda ett politiskt bättre ord - det litet orealistiska.
          </note>
          <note>
            Anf. 158 CHARLOTTA L
          </note>
          <note type="speaker">
            BJÄLKEBRING (v) replik:
          </note>
          <note>
            Herr talman! Jag som vänsterpartist står för det klasslösa samhället
            så att säga. Givetvis tror även jag att det finns en gräns för
            hur höga de skatter kan vara som skall tas ut av medborgarna.
            Det är naturligtvis viktigt på vilket sätt skattemedlen används
            och att de kommer medborgarna till nytta. Om medlen verkligen
            går till det som man tror är bra betalar nog människor med mycket
            stor glädje högre skatt. Det är en i grunden ideologisk fråga
            hur vi ser på detta med låg eller med hög skatt, men det får väl
            vara precis som det är.
          </note>
          <note>
            Elisabeth Fleetwood kan inte övertyga mig, och jag kan inte övertyga
            Elisabeth Fleetwood. Däremot vi kan vara överens om att inte allting
            skall tas ut i skatt.
          </note>
          <note>
            Det måste finnas ett annat system.
          </note>
          <note type="speaker">
            Anf. 159 ELISABETH FLEETWOOD (m)
          </note>
          <note>
            replik:
          </note>
          <note>
            Herr talman! Det var ett hugnesamt besked till skattebetalarna
            i Sverige, det land som har de högsta skatterna. Inte ens Vänsterpartiet
            vill ta in allt som människor tjänar i skatt. Det är bra, och
            jag håller med om det.
          </note>
          <note type="speaker">
            Anf. 160 LENA KLEVENÅS (s):
          </note>
          <note>
            Herr talman! Det svenska språket är oerhört viktigt. Jag har
            haft glädjen att i den fina svenska grundskolan under 20 år vara
            lärare i svenska. I min utbildning ingick en kurs i argumentationsanalys.
            Jag har använt den för att för att försöka förstå vad moderaterna
            vill i deras reservation 21, som handlar om det svenska språket.
          </note>
          <note>
            I mitt förra anförande efterlyste jag ett förtydligande och skulle
            vilja fråga Elisabeth Fleetwood, eller någon annan i Moderata
            samlingspartiet, vad moderaterna vill med denna reservation. Man
            vill ge regeringen till känna något som jag inte förstår. Med
            ett bättre språk från moderaterna kan jag kanske få ett förtydligande,
            så att även jag begriper vad som står i reservationen.
          </note>
          <note>
            Konst, m.m.
          </note>
          <note type="speaker">
            Anf. 161 BIRGITTA WICHNE (m):
          </note>
          <note>
            Herr talman! Området konst och konsthantverk är välkänt för alla
            människor. I varje hem finns bildkonst på väggarna och ofta också
            konsthantverk av olika slag. Enligt regeringens proposition om
            kulturpolitik är intresset för bildkonst lika stort som intresset
            för litteratur och större än intresset för teater. Mer än
          </note>
          <note>
            40 % av befolkningen besöker en konst- eller konsthantverksutställning
            under ett år. Många har teckning och målning som hobby. Konstföreningsrörelsen
            har växt, och antalet konstföreningar beräknas i dag vara omkring
            2 500 med ca 700 000 medlemmar.
          </note>
          <note>
            Mot den bakgrunden är det av stor vikt att konstnärerna har goda
            arbetsvillkor och att det skapas möjligheter för människor i hela
            landet att få möta samtidskonsten. För att konsten skall kunna
            utvecklas är det angeläget att konstnärerna kan arbeta under sådana
            villkor att deras verksamhet inte i onödan hämmas av ekonomiska
            bekymmer.
          </note>
          <note>
            Vi moderater anser att det svenska skattesystemet är illa anpassat
            till konstnärlig verksamhet. Även den arbetsrättsliga lagstiftningen
            bidrar till en stelbenthet som gör att många konstnärligt verksamma
            får arbeta under sämre förhållanden än vad som vore möjligt med
            individuellt utformade överenskommelser och avtal. Avdragsreglerna
            på skatteområdet måste vara så utformade att de tar i beaktande
            de speciella utvecklingskostnader som konstnärlig verksamhet innebär.
            Det är därför viktigt, menar jag, att den särskilda utredaren
            som regeringen tillsatt arbetar snabbt, så att nya och bättre
            regler kan antas så fort som möjligt.
          </note>
          <note>
            För att kulturen skall kunna överleva och utvecklas är det nödvändigt
            med ett visst offentligt stöd.
          </note>
          <note>
            Vilken omfattning och inriktning det skall ha måste emellertid
            kunna diskuteras. Jag vill här ta upp några av de föreslagna stöden
            som i första hand gäller för konstnärer som arbetar med bild och
            konsthantverk.
          </note>
          <note>
            När det gäller långtidsstipendier anser vi att stipendietiden
            kan minska från tio år till fem år. Med bibehållen anslagsnivå
            kan med vårt alternativ ungefär dubbelt så många konstnärer komma
            i åtnjutande av ett stipendium, något som gagnar mångfalden.
          </note>
          <note>
            Stipendierna skall i första hand ges till unga lovande konstnärer
            och kombineras med kravet att de skall visa upp resultat i form
            av en utställning, konsert etc.
          </note>
          <note>
            Den individuella visningsersättningen måste fördelas på ett sådant
            sätt att alla yrkesverksamma konstnärer som uppfyller rimliga
            kvalitetskrav skall kunna komma ifråga. Vi anser därför att medlen
            skall fördelas av Konstnärsnämden, som är en neutral instans,
            och avvisar förslaget att BUS skall ges myndighetsstatus.
          </note>
          <note>
            Konstnärsnämnden har i ett yttrande påpekat vissa problem med
            visningsersättningen såsom avsaknad av en tillförlitlig förteckning
            över offentligt ägd konst, att stödet för den enskilde är för
            litet för att ha någon större betydelse, höga administrationskostnader
            m.m.
          </note>
          <note>
            Enligt min mening finns det skäl att följa utvecklingen inom
            detta område för att ta upp en diskussion längre fram.
          </note>
          <note>
            När det gäller rätten att betala utställningsersättning bör även
            andra konstfrämjande och konstbildande organisationer än Sveriges
            Konstföreningars Riksförbund och Folkrörelsens konstfrämjande
            komma ifråga - detta för att minska risken för korporativism och
            vänskapskorrumption.
          </note>
          <note>
            Av samma skäl avvisar vi också att vissa organisationer skall
            få förslagsrätt till Konstnärsnämndens och Bildkonstnärsfondens
            styrelser. Dessa styrelser måste vara helt obundna av olika intresseorganisationer.
            Ledamöterna skall tillsättas enbart utifrån sina kunskaper och
            sin kompetens. Detta utesluter givetvis inte att regeringen inhämtar
            synpunkter från berörda organisationer.
          </note>
          <note>
            Regeringen föreslår också i propositionen att de statliga bidragen
            för konstnärlig utsmyckning i den offentliga miljön skall kunna
            användas för andra miljöer än de statliga, t.ex. skol- och fritidsmiljöer.
            Vi moderater anser att staten bör renodla sitt ansvar för olika
            kulturverksamheter och inte ta på sig ytterligare ansvar och utgifter.
            Jag anser dessutom att det med detta förslag kan finnas en risk
            att kommuner och privata byggherrar inte tar sitt ansvar för den
            estetiska miljön utan förlitar sig på staten. Det lokala engagemanget
            som är utomordentligt viktigt för kulturens mångfald och utveckling
            riskerar därmed att minska.
          </note>
          <note>
            Regeringen aviserar i propositionen ett förslag om
          </note>
          <note>
            "tombandsskatt". Vi menar att det torde vara omöjligt att finna
            ett system för att intagna avgifter skall kunna nå rätt konstnär.
            Med detta riskerar vi att få ännu ett skatte-, byråkrati- och
            bidragssystem infört till en förmodligen hög administrativ kostnad.
            Liknande motiveringar kan anföras om följerätten - droit de suite
            - skall kombineras med en offentligrättslig avgift på vidareförsäljning
            av konstverk som saknar upphovsrättsligt skydd. De praktiska svårigheterna
            med detta förslag torde vara stora. Vi avvisar dessa förslag.
          </note>
          <note>
            Stora praktiska svårigheter och gränsdragningsproblem kommer
            säkerligen också att uppstå genom idén om att införa regler om
            ändring av bestämmelserna för avbildande av konstverk som är permanent
            placerade på allmän plats. Men den diskussionen får tas då detta
            arbete konkretiserats i ett förslag.
          </note>
          <note>
            Som en konsekvens av vår uppfattning att staten skall renodla
            sitt ansvar på kulturområdet avvisar vi också förslaget om länskonstnärer.
            Det anser vi vara en angelägenhet på regional nivå.
          </note>
          <note>
            Herr talman! Kulturens former är mångfacetterade och låter sig
            ej fångas i en enkel beskrivning. Innehållet och den enskildes
            val bör vara utslagsgivande.
          </note>
          <note>
            Politiken skall leda till mångfald och ett utbud av hög kvalitet.
            Kulturpolitiken skall främja en sådan utveckling, men inte styra
            människans val.
          </note>
          <note>
            Herr talman! Vi står självfallet fast vid våra reservationer
            till detta betänkande. Men med tanke på den tidsbrist som råder
            yrkar jag inte nu bifall till dessa.
          </note>
          <note type="speaker">
            Anf. 162 MARIANNE ANDERSSON (c):
          </note>
          <note>
            Herr talman! Först vill jag yrka bifall till ytterligare en reservation,
            vår reservation nr 37. Sedan skall jag försöka att fatta mig kort.
          </note>
          <note>
            I motsats till moderaterna tillstyrker vi förslaget om länskonstnärer.
            Det är bra att man nu satsar mera på ekonomiskt stöd till konstnärer.
            Men i stället borde det gå ännu mera till stimulans av efterfrågan
            och visningsersättning. Det handlar om att fler människor i större
            utsträckning skall kunna njuta av god konst, och det måste ju
            också vara målet för konstnärerna.
          </note>
          <note>
            Det är intressant att frågan om konstnärernas levnadsvillkor
            nu skall utredas. De känner sig tyngda av egenavgifter - en sits
            som de delar med de flesta andra egenföretagare. Det är gott och
            väl att frågan utreds. Jag vill ändå höja ett litet varningens
            finger.
          </note>
          <note>
            Detta är ingen lätt fråga. Var går gränsen? Det kan uppstå många
            gränsdragningsproblem. Det är litet synd att inge förhoppningar
            som kanske inte kommer att uppfyllas. Nu hoppas jag att man klarar
            av det här.
          </note>
          <note>
            Men jag vet att frågan ingalunda är ny. Det har tidigare framförts
            förslag om ett särskilt inkomstslag för konstnärer osv., men man
            har egentligen aldrig kommit fram till någonting. Därför är jag
            litet tveksam. Men det är bra att man ser över frågan.
          </note>
          <note>
            Vi tycker att det är viktigt att öka marknaden för konstnärerna.
            Bl.a. av det skälet föreslår vi att det skall införas ett enprocentsmål
            när det gäller konstnärlig utsmyckning vid infrastruktursatsningar.
            Det finns redan en hel del sådant i dag till glädje för alla resande.
          </note>
          <note>
            En fråga som har kommit upp ganska sent är en idé om hur efterfrågan
            på konstnärers verk skulle kunna öka. Privata företag skulle kunna
            få avdragsrätt för visst inköp av konst så att deras medarbetare
            också kan njuta mera av god konst. Jag tycker faktiskt att det
            är en intressant idé som man bör överväga vidare, men den frågan
            är inte behandlad i betänkandet.
          </note>
          <note>
            Sedan kommer jag till frågan om fördelning av stöd till konstnärerna.
            Det är en mycket grannlaga uppgift. Vem skall få stöd? Hur skall
            kvalitet och andra förtjänster bedömas? Det är naturligtvis väldigt
            svårt att göra en sådan bedömning. Från den synpunkten får det
            inte finnas misstanke om någon som helst jäv vid bedömningen av
            vem som skall få de olika stöden.
          </note>
          <note>
            Regeringen föreslår att Konstnärliga och litterära yrkesutövares
            samarbetsnämnd, KLYS, skall få förslagsrätt till ledamöter i Konstnärsnämndens
            styrelse, tvärtemot vad Konstnärsnämnden själv vill. Vi anser
            att detta är ett olyckligt korporativt inslag i styrelsens sammansättning.
            Liknande skall gälla för Bildkonstnärsfondens styrelse, där vissa
            bildkonstnärsorganisationer - men inte alla - skall ges förslagsrätt
            till 7 av de 13 ledamöterna. Vi har avgett en reservation på detta
            område tillsammans med moderaterna, Folkpartiet, kristdemokraterna
            och Miljöpartiet. Detta är ett väldigt olyckligt förslag. Tyvärr
            har vi inte lyckats att få majoritet för att gå emot det.
          </note>
          <note>
            Vi vill att en opartisk styrelse skall tillsättas.
          </note>
          <note>
            Konstnärsnämnden och inte BUS bör fördela den individuella visningsersättningen.
            Vi står bakom reservationerna nr 14 och 15, men för tids vinnande
            har jag inte yrkat bifall till dessa.
          </note>
          <note>
            En annan sak som jag vill ta upp är folkrörelsernas konstfrämjande.
            Det är en organisation som arbetar för att främja och föra ut
            konst till ovana grupper, till människor som i vanliga fall inte
            går på gallerier och konstutställningar för att de skall kunna
            möta konst på ett nytt sätt. Nu håller man på att bygga upp sin
            dikstriktsorganisation för att kunna arbeta vidare. Jag tror att
            Konstfrämjandet är ett av de bästa instrumenten för att nå nya
            grupper. Det är glädjande att vi i utskottet har kunnat enas om
            en omfördelning av resurser så att Konstfrämjandet kan fortsätta
            att bedriva sitt arbete med uppsökande verksamhet.
          </note>
          <note type="speaker">
            Anf. 163 CARL-JOHAN WILSON (fp):
          </note>
          <note>
            Värderade talman! Marianne Andersson aktualiserade frågan om
            konstnärsnämndens styrelse skall tillsättas med fasta platser
            för ett antal organisationer.
          </note>
          <note>
            Jag behöver därför inte nämna det ytterligare.
          </note>
          <note>
            Jag vill bara säga att detta hör till det som jag har svårast
            att förstå när det gäller socialdemokraterna.
          </note>
          <note>
            Man har så lätt för att låta organisationer och grupper ha inflytande
            i stället för att se till den enskilda individen. Det är ju inte
            säkert att man får sämre representanter i styrelsen om en organisation
            tillsätter den, men jag tycker ändå att det är de enskilda människornas
            kvaliteter som är avgörande, inte vilken organisation de tillhör.
            Det har socialdemokraterna missat.
          </note>
          <note>
            I vårt särskilda yttrande nämner vi också utställningsersättningen.
            Vi föreslår att man skall ge utställningsersättning för konstnärer,
            inte bara till konstföreningar utan även till gallerier. Det är
            orättvist att en konstnär som ställer ut på galleri inte skall
            kunna få utställningsersättning, medan en konstnär som ställer
            ut via en förening får det.
          </note>
          <note>
            Vi har nu avhänt oss möjligheten att göra något åt detta genom
            att ramarna redan är beslutade. Men jag vill ändå nämna det.
          </note>
          <note>
            Detta blir de enda markeringar jag gör på det här avsnittet i
            betänkandet.
          </note>
          <note>
            Anf. 164 CHARLOTTA L
          </note>
          <note type="speaker">
            BJÄLKEBRING (v):
          </note>
          <note>
            Herr talman! Konstnärspolitiken är ett av fundamenten i hela
            vår kulturpolitik. Kulturarbetarnas ekonomiska villkor har successivt
            försämrats. Det är en följd av att hela arbetsmarknaden har försämrats
            och att arrangörer har mindre möjlighet att efterfråga och betala
            för uppdrag på kulturområdet.
          </note>
          <note>
            Nationella beslut har även inneburit att vi utökat utbildningsinsatserna
            inom de konstnärliga och estetiska områdena. Satsningarna står
            inte riktigt i proportion till efterfrågan eller möjligheterna
            för kulturarbetarna att försörja sig på det de är utbildade för.
          </note>
          <note>
            Det har sagts mig att antalet kulturarbetare har ökat med 40
            % sedan slutet av 1970-talet. Det är alltså många fler kulturarbetare
            i dag än på 1970-talet.
          </note>
          <note>
            Vänsterpartiet delar i huvudsak regeringens uppfattning att konstnärernas
            försörjning i största möjliga utsträckning skall baseras på ersättning
            direkt i anslutning till deras arbete. Men det är svårt i dag.
            Det förutsätter att kommuner och landsting, folkrörelser och föreningsliv
            har ekonomiska möjligheter att använda sig av kultur.
          </note>
          <note>
            I den ekonomiska politiken skiljer sig Vänsterpartiet från regeringens
            och centerns ekonomiska uppgörelse. Vi hade velat ge mer pengar
            till kommuner och landsting. De pengarna skulle givetvis i stor
            omfattning gått till att gynna kulturarbetare, och också framför
            allt kvinnor i offentlig sektor.
          </note>
          <note>
            Vänsterpartiet har föreslagit att egenföretagare skattebefrias
            för de första 40 000 kronorna av sin inkomst. Vi har också föreslagit
            ett höjt grundavdrag för låginkomsttagare. Det är förslag som
            skulle ge särskilt konstnärerna en rejäl möjlighet att fortsätta
            med sitt skapande.
          </note>
          <note>
            Vänsterpartiet har försökt ge förslag på breda lösningar som
            vänder sig till dem med låga inkomster.
          </note>
          <note>
            Vi överlämnar med varm hand förslagen till utredningen om den
            konstnärliga arbetsmarknaden, utredningen om möjligheterna att
            korrigera de ekonomiska belastningar som berör egenföretagande
            konstnärer, utredningen om den konstnärliga arbetsmarknaden och
            utredningen om arbetsmarknadspolitiken i förhållande till de kulturpolitiska
            målen. Det är som sagt många utredningar som nu är tillsatta för
            att se över konstnärernas situation på arbetsmarknaden.
          </note>
          <note>
            Herr talman! Förra veckan röstade vi om försämringar i fråga
            om ändrad arbetsrätt. Vänsterpartiet var emot det. Förslagen om
            a-kassereglerna är tillbakadragna, men kommer tillbaka i en ny
            proposition i vår som bygger på ARBOM-utredningen.
          </note>
          <note>
            Ett argument som förs fram i debatten är att vi måste ha en flexiblare
            arbetsmarknad. Då får vi fler som anställer, säger man. Inom kulturområdet
            finns redan denna flexiblare arbetsmarknad. Förslagen i
          </note>
          <note>
            ARBOM-utredningen är ett dråpslag för kulturarbetarna. Kulturdepartementet
            har nu en tid på sig att, i de utredningar som jag tidigare nämnde,
            utreda kulturarbetarnas situation vad gäller trygghetssystemen.
          </note>
          <note>
            Min fråga till socialdemokraterna och Centerpartiet är då: Hinner
            man få med sina förslag i propositionen i vår? Vilka lösningar
            har man för att garantera trygghet för kulturarbetarna? Om inte
            ett trygghetssystem finns kommer största delen av kulturarbetarna
            att söka sig andra jobb. Deras flexibla arbetssituation kräver
            faktiskt ett stabilt trygghetssystem. Som kulturarbetare kan man
            inte ta andra anställningar mellan olika engagemang. Om man skall
            fortsätta att vara kvar som kulturarbetare krävs det att man hela
            tiden tränar inom sitt område. Som konsthantverkare måste man
            ju också kunna leva under den långa period då man producerar nya
            verk och inte får något sålt. Det är inte ens säkert att man får
            något sålt. Man kan vara inkomstlös, men som kulturarbetare är
            man inte arbetslös.
          </note>
          <note>
            Hur har regeringspartiet tänkt sig att använda respittiden tills
            den nya propositionen kommer i vår?
          </note>
          <note>
            Även dansarnas situation har debatterats här i kammaren förra
            veckan i och med arbetsmarknadsutskottets betänkande. De har en
            speciell situation. Man börjar ofta som åttaåring och är slut
            som 30-35-åring.
          </note>
          <note>
            Det är omöjligt att dansa tills man är 65.
          </note>
          <note>
            Motionen från Miljöpartiet och Vänsterpartiet fick inte någon
            riktig behandling i arbetsmarknadsutskottet. Avser regeringen
            att återkomma med förslag vad gäller dansarnas situation? När
            de i slutskedet av sitt yrkesliv skall byta yrke skulle jag gärna
            se att vi från statsmakternas sida faktiskt värnade om att hjälpa
            dem att byta. Annars riskerar vi att inte få några dansare i framtiden.
          </note>
          <note>
            Herr talman! Satsningen på länskonstnärerna är också en positiv
            satsning i propositionen, vilket vi stöder. Vi stöder den individuella
            visningsersättningen. Vi tycker också att den möjlighet som KLYS
          </note>
          <note>
            kommer att få angående nominering till Bildkonstnärsfonden och
            Konstnärsnämnden är bra. Det är viktigt att konstnärerna får inflytande
            i verksamheten.
          </note>
          <note type="speaker">
            Anf. 165 EWA LARSSON (mp):
          </note>
          <note>
            Herr talman! Vi fortsätter med tentamen av två års kulturpolitik
            och arbete i kulturutskottet. Jag vill börja med några ord om
            arkitektur.
          </note>
          <note>
            Stadens offentliga rum har sedan 1600-talet formats medvetet.
            Jag läser ur Kulturutredningen: Tegelbackseländet liksom omdaningen
            av nedre Norrmalm här i Stockholm är liksom många städer offer
            för ett teknokratiskt tänkande. Nybyggda bostadsområden har tillåtits
            att bli bostadskaserner på sterila öppna ytor där närmiljön inte
            inbjuder till samtal eller mänsklig samvaro.
          </note>
          <note>
            Den balansgång en arkitekt har att utföra kan symboliseras av
            de tre krav som den romerske arkitekten Vitruvius formulerade
            redan i början av vår tideräkning.
          </note>
          <note>
            Firmitas, commoditas et venustas. På svenska blir detta: beständighet,
            bekvämlighet och skönhet.
          </note>
          <note>
            Herr talman! Dagens bygge satsar på commoditas, alltså bekvämlighet,
            medan både beständighet och skönhet förvisas eller underordnas.
          </note>
          <note>
            Vi föreslår nu i betänkandet, när vi följer upp
          </note>
          <note>
            Kulturutredningens kraftfulla beskrivning av arkitekturens betydelse,
            en politik som återuppväcker skönhet och beständighet som bärare
            av kvalitetskrav samt fortsatt fördjupning av bekvämligheten,
            medan den sociala ambition som karakteriserat svenskt byggande
            när det har varit som bäst får vara ledstjärnan.
          </note>
          <note>
            Men, herr talman, om vi skall lyckas med att få ett snävt ekonomiskt
            teknokratiskt tänkande att stå tillbaka för kvalitets- och skönhetsaspekter
            i allt byggande, ombyggande och tillvaratagande av det som vi
            redan har gjort, behövs det en lagstiftning. Det är inte lätt
            att förändra byggbranschen.
          </note>
          <note>
            Detta har man insett i Norge, där den 1 januari nästa år en ny
            lagstiftning börjar gälla. Jag och Miljöpartiet tror att den norska
            modellen är en lämplig väg också här i Sverige. Vi vill därför
            att riksdagen skall ge regeringen till känna att denna skall återkomma
            till riksdagen med förslag om ett tillägg till plan- och bygglagen
            som innebär att kommunen kan stoppa hus som inte är vackra nog.
          </note>
          <note>
            Så, herr talman, några ord om konstnärernas ekonomiska situation.
            Kulturministern sade i ett inlägg att regeringen valt att satsa
            på två områden, det ena boken och det andra upphovsrättsfrågor
            och selektiva insatser för konstnärer. Det är bra. Miljöpartiet
            väntar nu på de generella insatserna för kulturutövarna.
          </note>
          <note>
            Vi menar att kulturutövarna inom områdena film, musik, scen och
            bildkonst skall få en ekonomisk grundtrygghet. Vi vill att den
            kommande utredningen om förhållandet mellan kultur- och arbetsmarknadspolitiken
            får i uppdrag att utforma ett generellt konstnärstillägg, och
            vi ser gärna att tillägget låter sig inspireras av den modell
            som studerats i Kulturutredningen. Stödet kan finansieras genom
            att medel förs över till kulturområdet från anslaget till arbetsmarknadspolitiska
            åtgärder. Miljöpartiet anser att detta kommer att stärka fler
            konstnärers förutsättningar på arbetsmarknaden än i dag, när man
            sysselsätter ett fåtal i åtgärdsprogram som de inte själva har
            bestämt.
          </note>
          <note>
            Avslutningsvis, herr talman, över till fördelningen av pengar.
            Jag och Miljöpartiet anser inte att intresseföreningar eller andra
            organisationer skall fördela den individuella visningsersättningen.
            Det är egentligen självklart att en neutral instans med statlig
            insyn skall sköta det, nämligen Konstnärsnämnden. Eftersom nämnden
            är en myndighet, krävs ingen lagändring för genomförandet.
          </note>
          <note>
            Jag yrkar bifall till reservation 14, mom. 27 och
          </note>
          <note>
            28.
          </note>
          <note>
            Allra sist några ord om förslagsrätt till styrelser.
          </note>
          <note>
            Vi i Miljöpartiet tycker att det är självklart att alla organisationer
            och enskilda skall ha förslagsrätt och att regeringen skall vara
            suverän att utse styrelserna.
          </note>
          <note>
            Inte endast vissa organisationer skall ha förslagsrätt, som här
            föreslås. Även en syndikalist skall kunna föra fram sitt förslag.
            Det får inte finnas minsta tvivel om att en styrelse inte skulle
            vara obunden eller inte skulle vara opåverkad av intresseorganisationer.
          </note>
          <note>
            Jag yrkar också bifall till reservation 15, mom. 29.
          </note>
          <note type="speaker">
            Anf. 166 ANNIKA NILSSON (s):
          </note>
          <note>
            Herr talman! Vi behandlar i dag framtidens kulturpolitik, och
            det är viktigt att i detta sammanhang påpeka att grunden för själva
            kulturen är att vi har verksamma konstnärer. Det avsnitt som vi
            nu debatterar handlar om konst och konstnärernas villkor. Regeringen
            lyfter i kulturpropositionen fram att statens insatser för konstnärerna
            bl.a. syftar till att skapa förutsättningar för ett aktivt kulturliv,
            som ger arbete och försörjning åt konstnärerna och rika kulturupplevelser
            för medborgarna, samt att skapa sådana villkor för de professionella
            konstnärerna att de kan basera sin försörjning på ersättning för
            utfört konstnärligt arbete.
          </note>
          <note>
            Det är viktigt att konstnärerna har bra ekonomiska villkor. Debatten
            de senaste åren har handlat om huruvida stödet skall vara generellt
            eller selektivt. År
          </note>
          <note>
            1990 kom utredningen om egenavgiftsfond, och Kulturutredningen
            behandlade ett förslag till konstnärstillägg. Kulturutredningen
            konstaterade att det var svårigheter med bägge förslagen och avvisade
            dem.
          </note>
          <note>
            Egenavgiftsfonden gynnar de konstnärer som är egna företagare.
            Däremot kan den leda till problem gentemot dem som är anställda
            konstnärer.
          </note>
          <note>
            Konstnärstilläggets stora problem var avgränsningen, möjligheterna
            att från objektiva utgångspunkter yrkesmässigt skilja ut vilka
            som skall få stödet.
          </note>
          <note>
            Den budget som vi i dag tar ställning till innebär en förstärkning
            av det stöd som går till konstnärerna med ca 30 miljoner kronor.
            Det är bl.a. en ökning i antalet långtidsstipendier från i dag
            57 till 102, 6
          </note>
          <note>
            miljoner kronor mer i bidrag till konstnärer samt en ökning av
            visningsersättningen med 5 miljoner kronor.
          </note>
          <note>
            Regeringen aviserar också ett antal utredningar, som bl.a. skall
            gå igenom förhållandet mellan kulturpolitiken och arbetsmarknadspolitiken.
            En utredning skall se över de ekonomiska belastningar som berör
            egenföretagande konstnärer.
          </note>
          <note>
            I reservation 12 tar Miljöpartiet upp frågan om generellt konstnärstillägg.
            Miljöpartiet vill att utredningen om förhållandet mellan kultur-
            och arbetsmarknadspolitiken skall få i uppdrag att utforma ett
            generellt konstnärstillägg. Att här i kammaren i dag besluta om
            utredningens slutgiltiga förslag innan utredningen ens påbörjat
            sitt arbete är något märkligt.
          </note>
          <note>
            Jag tycker att det är viktigt att utredningen får arbeta i lugn
            och ro för att hitta ett system för stöd i framtiden.
          </note>
          <note>
            Herr talman! Staten avsätter varje år medel som ersättning till
            bild- och formkonstnärer för att deras verk i offentlig ägo visas
            för allmänheten eller används på annat allmännyttigt sätt - den
            s.k. visningsersättningen. Dessa medel tillförs Sveriges bildkonstnärsfond,
            som finns under Konstnärsnämnden.
          </note>
          <note>
            Mellan åren 1987/88 och 1992/93 fördelades en del av dessa medel
            som individuell visningsersättning.
          </note>
          <note>
            Konstnärernas organisationer har varit kritiska till att denna
            ersättning tagits bort och menar att även om ersättningen endast
            var 3 000 kr per konstnär och år, fungerade den som ett erkännande
            av den enskilde konstnärens konstnärskap.
          </note>
          <note>
            Nu föreslås att den individuella visningsersättningen skall återinföras
            och att Bildkonst Upphovsrätt i Sverige, BUS, skall fördela ersättningen.
            Genom detta system ges upphovsmännen själva tillåtelse att styra
            över fördelningen av sina ersättningspengar.
          </note>
          <note>
            I reservation 14 avstyrks förslaget om att BUS
          </note>
          <note>
            skall fördela pengarna, och reservanternas uppfattning är att
            de i stället borde fördelas av en neutral instans.
          </note>
          <note>
            Det framhålls att alla verksamma konstnärer som uppfyller rimliga
            kvalitetskrav skall kunna komma i fråga för den individuella visningsersättningen.
            Eftersom det handlar om en ersättning som kan kopplas ihop med
            upphovsrätten, bör konstnärer som är upphovsmän kunna tilldelas
            visningsersättning.
          </note>
          <note>
            Om BUS får fördela denna ersättning är det naturligtvis viktigt
            att det ställs krav på kvalitet på mottagarna. Alla konstnärer
            som uppfyller dessa krav skall kunna få individuell visningsersättning.
            Den individuella visningsersättningen skall inte på något sätt
            vara kopplad till medlemskap i någon speciell konstnärsorganisation
            utan skall kunna tillfalla alla.
          </note>
          <note>
            Jag blev därför något förvånad när jag läste att
          </note>
          <note>
            Miljöpartiet ställde sig bakom reservationen. För knappt två
            år sedan, våren 1995, hade vi en motion från Miljöpartiet om just
            denna fråga uppe till behandling. I betänkandet och i debatten
            framhölls att det är viktigt att en individuell visningsersättning
            införs och att denna fördelas av BUS. Det är samma förslag som
            vi i dag tar ställning till.
          </note>
          <note>
            Min fråga till Miljöpartiet är: Vad har förändrats under denna
            tid som gör att ni i dag inte ställer er bakom det förslag som
            faktiskt var ert eget för mindre än två år sedan?
          </note>
          <note>
            Herr talman! I reservation 15 tas förslagsrätten till
          </note>
          <note>
            Konstnärsnämnden och Bildkonstnärsfondens styrelser upp. I kulturpropositionen
            föreslås att Konstnärliga och litterära yrkesutövares samarbetsnämnd,
          </note>
          <note>
            KLYS, får förslagsrätt till fem ledamöter i Konstnärsnämnden
            och att konstnärsorganisationerna får förslagsrätt till Bildkonstnärsfonden.
          </note>
          <note>
            Vi anser att det är viktigt att det råder ett samförstånd mellan
            Konstnärsnämnden, som fördelar ersättningar till konstnärer, och
            de konstnärliga yrkesutövarnas organisationer. Konstnärsnämnden
            har stor betydelse för konstnärerna, och då är det viktigt att
            det finns ett förtroende för nämndens arbete. Det förtroendet
            tror vi skapas genom att konstnärerna får insyn i verksamheten.
            Reservanterna menar att ledamöterna endast skall tillsättas utifrån
            sin kunskap och kompetens. Vi har förtroende för att de nomineringar
            som kommer från konstnärernas organisationer är gjorda på grundval
            just av kompetens och kunskap.
          </note>
          <note>
            Jag kan förstå att de borgerliga partierna har reserverat sig
            i denna fråga. De tycks alltid mena att kompetens och kunskap
            kommer från någon annan än de nämnda organisationerna. Däremot
            är jag mycket förvånad över Miljöpartiets agerande i denna fråga.
            I
          </note>
          <note>
            motion 1994/95:Kr262 angående konstnärsfond av
          </note>
          <note>
            Per Lager står det följande: "Vi föreslår att Konstnärsnämndens
            styrelse och dess fördelningsgrupper tillsätts av regeringen på
            förslag från Konstnärliga och litterära yrkesutövare samarbetsnämnd
            (KLYS)." I
          </note>
          <note>
            debatten lyfte Miljöpartiets representant Per Lager åter upp
            frågan och sade att Miljöpartiets förslag var att regeringen skulle
            följa förslaget från KLYS. Denna motion är även undertecknad av
            Miljöpartiets representant i kulturutskottet, Ewa Larsson.
          </note>
          <note>
            Frågan jag ställer mig blir densamma som i frågan om den individuella
            visningsersättningen. Vad, Ewa
          </note>
          <note>
            Larsson, har ändrats så radikalt att ni inte kan stödja det förslag
            som kom från er själva för mindre än två år sedan?
          </note>
          <note>
            Jag vill avslutningsvis säga, att utan yrkesverksamma konstnärer
            blir det ingen kultur. Därför är den satsning som regeringen och
            riksdagen gör för att stärka de ekonomiska villkoren för konstnärerna
            mycket viktiga.
          </note>
          <note>
            Med detta vill jag yrka bifall till utskottets hemställan i betänkandet
            och avslag på reservationerna som berör detta område.
          </note>
          <note type="speaker">
            Anf. 167 EWA LARSSON (mp) replik:
          </note>
          <note>
            Herr talman! Jag skall börja med att tala om vad som har förändrats.
            Jo, vi i Miljöpartiet har lärt oss mycket mer än vi kunde för
            två år sedan. Vi har satt oss in i frågan ordentligt, och det
            hade vi inte gjort då.
          </note>
          <note>
            Så är det. Det är en komplicerad fråga, och när vi har satt oss
            in i frågan tycker vi att det är helt naturligt att en neutral
            organisation fördelar medlen och inte en intresseorganisation.
            I Miljöpartiet har vi aldrig varit för korporativism.
          </note>
          <note>
            I mitt anförande sade jag att jag hoppades att utredningen låter
            sig inspireras av det förslag till generellt konstnärstillägg
            som finns beskrivet i Kulturutredningen. Har Annika Nilsson någonting
            emot att utredningen låter sig inspireras av det förslaget?
          </note>
          <note type="speaker">
            Anf. 168 ANNIKA NILSSON (s) replik:
          </note>
          <note>
            Herr talman! Utredningen kommer säkert att inspireras av flera
            olika förslag. Jag tycker att det är fel att i dag säga att ett
            generellt konstnärsstöd skall se ut exakt så här. I kulturpropositionen
            har man skrivit att regeringen anser att det generella stödet
            kompletterar det selektiva stödet. Därför har man tillsatt utredningen.
            Tidigare under dagen har vi haft oerhörda diskussioner, där Ewa
            Larsson deltagit, och sagt att vi skall utreda förutsättningslöst.
            Det gäller i flera frågor och även den här.
          </note>
          <note>
            Vi har haft egenavgiftsfond och generellt konstnärstillägg, och
            vi har arbetat med detta i både Kulturutredningen och andra utredningar.
            Jag tycker att vi nu skall låta denna utredning arbeta. Man kommer
            säkert att hitta ett system - kanske ett nytt system som varken
            Ewa Larsson eller jag kommit fram till.
          </note>
          <note>
            Om konstnärerna skall ha förtroende för Konstnärsnämndens och
            Bildkonstnärsfondens verksamhet är det viktigt att de har insyn
            och att det finns kompetens. Jag beklagar verkligen att Ewa Larsson
            och
          </note>
          <note>
            Miljöpartiet har ändrat sig i den här frågan. Deras uppfattning
            tidigare var mycket bättre.
          </note>
          <note type="speaker">
            Anf. 169 EWA LARSSON (mp) replik:
          </note>
          <note>
            Herr talman! Det kan vara så att Annika Nilsson har lärt sig
            mer om två år och också kommer att ändra uppfattning. Då kanske
            Annika Nilsson tycker att det är självklart att alla organisationer
            skall ha samma rättigheter och skyldigheter och att inte vissa
            skall väljas ut.
          </note>
          <note>
            Jag frågade om Annika Nilsson har något emot att man låter sig
            inspireras av Kulturutredningens genomarbetade förslag. Jag tycker,
            precis som Annika
          </note>
          <note>
            Nilsson, att en utredning skall arbeta förutsättningslöst. Men
            har ni någonting emot att man låter sig inspireras av det förslag
            som en kulturutredning har arbetat med under flera år? Finns det
            något skäl till att det socialdemokratiska partiet inte med ett
            ord kan nämna just det generella konstnärstillägget?
          </note>
          <note type="speaker">
            Anf. 170 ANNIKA NILSSON (s) replik:
          </note>
          <note>
            Herr talman! Vi har nu en utredning som skall jobba förutsättningslöst
            med det generella konstnärstillägget. Jag tror faktiskt att man
            i det arbetet kommer att titta på de förslag som kommit från Kulturutredningen
            men även på tidigare förslag. Man kommer troligtvis att i sitt
            arbete inspireras både av Ewa
          </note>
          <note>
            Larsson och av andra som jobbar med dessa frågor.
          </note>
          <note>
            När det gäller nomineringarna och organisationerna skriver utskottet
            så här: "Utskottet utgår självfallet från att organisationerna,
            utifrån sina kunskaper om konstnärerna, låter kompetensen vara
            en helt avgörande faktor vid nomineringarna. Det står givetvis
            regeringen fritt att, när den utser styrelserna, göra en självständig
            bedömning av de nominerade. Utskottet förutsätter också att regeringen,
            när den utser styrelserna, tar till vara den kunskap och kompetens
            som finns hos konstnärer och andra även utanför de nominerande
            organisationerna."
          </note>
          <note>
            Utskottet säger här att det är viktigt att man även tar in den
            kunskap som finns utanför de organisationerna. Jag tror att det
            är bra och att det uppfyller en del av Ewa Larssons önskningar.
          </note>
          <note type="speaker">
            Anf. 171 MARIANNE ANDERSSON (c)
          </note>
          <note>
            replik:
          </note>
          <note>
            Herr talman! Vad är konstnärlig kompetens? Den frågan är väldigt
            svår att svara på. Jag tror inte att
          </note>
          <note>
            Annika Nilsson kan svara på den. Jag kan inte bedöma det, det
            måste jag säga. Och det är just därför att detta är så svårt som
            alla misstankar om någon sorts jäv, ensidigt gynnande av en organisation
            eller liknande måste undanröjas för att vi skall få ett bra klimat.
          </note>
          <note>
            Det finns ju faktiskt flera organisationer. En del av konstnärslivet
            skall sätta upp kriterier för vad som är kompetens och kanske
            - vad vet jag? - utesluta dem som är med i den andra organisationen.
            Vad är kompetens? Handlar det om att man skall ha formell utbildning,
            eller kan möjligen någon konstnär som lyckats genom att gå en
            krokigare väg fram komma i fråga för att få visningsersättning
            eller annat stöd? Det är just detta som är så viktigt.
          </note>
          <note>
            Annika Nilsson sade att de borgerliga partierna alltid tycker
            att kunskap och kompetens alltid kommer från någon annan än från
            de organisationer som nu föreslås. Nej, så är det verkligen inte!
            Det tycker vi inte. Men de skall inte ha monopol på att avgöra
            vad som är kunskap och kompetens. Den förmågan finns också hos
            andra organisationer.
          </note>
          <note>
            När det nu bevisligen finns andra organisationer tycker jag att
            de borde få vara med. Antingen skall alla organisationer vara
            med i styrelsen eller också skall den utses helt opartiskt, utan
            någon medlem i dessa organisationer.
          </note>
          <note>
            Jag har väldigt svårt att begripa Annika Nilssons och Socialdemokraternas
            argumentation. Jag tycker att det är väldigt synd att det skall
            behöva bli strid om detta. Frågan är tillräckligt svår i alla
            fall, utan att man skall behöva strida från början.
          </note>
          <note type="speaker">
            Anf. 172 ANNIKA NILSSON (s) replik:
          </note>
          <note>
            Herr talman! Jag kan inte i dag - och jag tror inte att Marianne
            Andersson kan det heller - säga vad som är konstnärlig kompetens.
            Men jag tror faktiskt att de som har den allra bästa kompetensen
            och den allra bästa kunskapen om hur konstnärernas villkor och
            ekonomiska situation ser ut är konstnärernas egna organisationer.
            Det är där de arbetar, och det är den kunskap som finns där som
            jag tycker är viktig att ha med i arbetet med att sätta upp kriterier
            för stöd till konstnärerna. Därför tycker vi socialdemokrater
            att det är viktigt att plocka in den kompetensen.
          </note>
          <note>
            Jag tror faktiskt inte att det ligger i konstnärsorganisationernas
            intresse att det skall bli jäv i nämndernas arbete. Jag tror att
            de är oerhört intresserade av att uppfattningen som Sveriges konstnärer
            har om
          </note>
          <note>
            Konstnärsnämnden är att den är en kunnig och kompetent nämnd
            med en kunnig och kompetent styrelse som utifrån kvalitet, kompetens
            och kunskap sätter upp sina kriterier. Det målet tror jag inte
            är någonting som inte de konstnärliga organisationerna kan ställa
            upp på.
          </note>
          <note>
            Utskottet säger precis det jag läste upp för Ewa
          </note>
          <note>
            Larsson - att regeringen även bör se om det finns människor och
            kunskap utanför organisationerna som kan knytas till nämnden.
            Detta önskemål i utskottets skrivningar tycker jag redan är uppfyllt.
          </note>
          <note type="speaker">
            Anf. 173 MARIANNE ANDERSSON (c)
          </note>
          <note>
            replik:
          </note>
          <note>
            Herr talman! Det är möjligt att det är konstnärerna själva och
            konstnärernas egna organisationer som besitter de allra bästa
            kunskaperna. Men varför i all sin dar då utesluta några av dessa
            organisationer, som faktiskt är ganska stora? Det är det vi vänder
            oss mest emot - att man tar med några och icke alla.
          </note>
          <note>
            Inom Konstnärsnämnden vill man faktiskt ha en opartisk styrelse
            för att inte behöva utsättas för misstanke om någon sort styrning
            eller att någon favoriseras osv. Man är säkert väldigt duktig
            inom Konstnärsnämnden, och man vill inte bli utsatt för den misstanken.
            Alla organisationer borde alltså vara med, och det är det vi centerpartister
            pekar på. Men det är också det som Socialdemokraterna över huvud
            taget inte vill prata om. Det är mycket förvånande.
          </note>
          <note type="speaker">
            Anf. 174 ANNIKA NILSSON (s) replik:
          </note>
          <note>
            Herr talman! De organisationer som är uppradade i propositionen
            och i utskottets förslag är de organisationer som faktiskt organiserar
            de flesta, det största antalet, av de verksamma konstnärerna i
            Sverige.
          </note>
          <note>
            Skrivningen jag läste upp för Ewa Larsson - och jag kan läsa
            upp den igen - innebär att det kanske finns kompetens och kunskap
            även hos dem som står utanför organisationerna. Det är faktiskt
            så, Marianne
          </note>
          <note>
            Andersson, att det inte är alla ledamöter i vare sig
          </note>
          <note>
            Konstnärsnämnden eller Bildkonstnärsfonden som skall utses genom
            förslag av organisationerna. Det finns ett antal ledamöter kvar,
            som regeringen tillsätter. Det är då viktigt att regeringen ser
            aspekterna med att det kanske kan finnas andra kompetenta människor,
            som står utanför organisationerna. Det innebär alltså inte, Marianne
            Andersson, att vi på något sätt utestänger dem. Det står faktiskt
            platser till deras förfogande. Jag förutsätter att regeringen
            tittar på detta när platserna tillsätts. Då har det som Marianne
            Andersson önskar tillgodosetts.
          </note>
          <note type="speaker">
            Anf. 175 BIRGITTA WICHNE (m) replik:
          </note>
          <note>
            Herr talman! Frågan har belysts ganska ingående här nu. Annika
            Nilsson säger att man skall låta kompetensen vara det helt avgörande.
            Det är klart att konstnärer har kompetens på detta område, men
            det hjälper ju inte när flera konstnärsförbund och andra inte
            får vara med i den här samlingen. Då blir förhållandet alldeles
            orimligt, som det har påpekats här.
          </note>
          <note>
            Antingen skall alla kunna vara med, eller ingen.
          </note>
          <note>
            Det är kanske praktiskt svårt att alla skall vara med, men det
            utesluter ändå inte att det finns verksamma konstnärer som väljs
            in i Konstnärsnämnden eller i styrelsen sedan. Från Svenska Konstnärsförbundet
            har man t.ex. lämnat synpunkter och brev till kulturutskottet
            och påpekat att detta förbund som har ungefär lika många medlemmar
            som Svenska Tecknare - som är representerade - trots detta inte
            är representerade.
          </note>
          <note>
            Likaså har Konstnärsnämnden sagt att det inte är rimligt att
            visningsersättningen skall fördelas av någon annan än en helt
            opartisk nämnd.
          </note>
          <note type="speaker">
            Anf. 176 ANNIKA NILSSON (s) replik:
          </note>
          <note>
            Herr talman! Jag skulle kunna rabbla upp exakt samma sak för
            Birgitta Wichne som jag har sagt till både Ewa Larsson och Marianne
            Andersson. Jag kan göra det: Socialdemokraterna har sagt att det
            är viktigt att ta till vara den kunskap och den kompetens som
            konstnärerna har och att den bästa kunskapen finns hos konstnärsorganisationerna
            och hos konstnärerna själva. Därför är det viktigt att de är representerade.
            För att vi inte skall hamna i sitsen att några känner sig utestängda
            från dessa nämnder och styrelser har utskottet sagt att utskottet
            förutsätter att regeringen när den utser styrelserna tar till
            vara den kunskap och kompetens som finns hos konstnärer och andra
            även utanför de dominerande organisationerna.
          </note>
          <note>
            Då uppnås faktiskt det som Birgitta Wichne och de båda andra
            ledamöterna här i kammaren har efterlyst.
          </note>
          <note>
            Jag vill ta tillfället i akt att ställa en fråga till Moderaterna.
            Riksdagen har i dag att behandla även förslaget om länskonstnärer.
            Moderaterna avslår förslaget. Vad är det som gör att Moderaterna
            säger nej till detta, Birgitta Wichne?
          </note>
          <note>
            Vi vet allihop i denna kammare att när man kommer i kontakt med
            kultur - och det gäller framför allt barn och ungdomar - har det
            i mycket stor utsträckning betydelse vilken sorts kulturkonsument
            föräldrarna är. Vi vet att kulturkonsumtionen hänger ihop med
            utbildningsnivån. Utbildningsnivån är den viktigaste faktorn när
            man tittar på kulturkonsumtionen.
          </note>
          <note>
            Jag frågar då: Är det inte så att vi genom länskonstnärerna kan
            bryta den tendensen, och skapa en kultur där barn och ungdomar
            kan komma i kontakt med verksamma och aktiva konstnärer ute i
            skolor och ute i föreningslivet? Detta behövs för att alla skall
            ha en bra chans och en bra möjlighet att bli goda kulturkonsumenter.
            Varför säger Moderaterna nej till detta förslag?
          </note>
          <note type="speaker">
            Anf. 177 BIRGITTA WICHNE (m) replik:
          </note>
          <note>
            Herr talman! Moderaterna tycker helt enkel att länskonstnärerna
            är en uppgift på regional nivå. Där finns kompetens och intresse.
            Om det finns ett lokalt engagemang tillskapar man dessa tjänster.
            Om inte det engagemanget finns blir det heller inget bra av tjänsterna.
          </note>
          <note>
            Jag återkommer till representationen. Ja, det är väl riktigt
            som det står i propositionen att man även kan tillfråga andra.
            Men det är en väldig skillnad på att vara garanterad en plats
            i nämndens styrelse och att eventuellt, möjligtvis, få en.
          </note>
          <note type="speaker">
            Anf. 178 ANNIKA NILSSON (s) replik:
          </note>
          <note>
            Herr talman! Jag måste säga att jag tycker att Moderaterna är
            något inkonsekventa när det gäller länskonstnärerna. De säger
            att detta endast är ett regionalt ansvar. Jag tycker då naturligtvis
            att det skulle vara intressant att veta i vilka län och vilka
            landsting Moderaterna har föreslagit att länskonstnärer skall
            införas. Jag tror att de förslagen är något begränsade.
          </note>
          <note>
            Vi har länsmusik, länsteater, länsbibliotek och länsmuseer. Det
            finns flera olika institutioner och verksamheter som staten stöder
            i regionerna. Detta är ett förslag som syftar till att öka kontakten
            mellan konstnärer och framför allt barn och ungdomar så att de
            får chansen att möta verksamma konstnärer. Jag tycker faktiskt
            att det är något märkligt att man från moderat håll reserverar
            sig mot detta.
          </note>
          <note type="speaker">
            Anf. 179 PER LAGER (mp):
          </note>
          <note>
            Herr talman! Under flera decennier har skönheten i våra samhällen
            i stort fått stå tillbaka. Det har inte ansetts tillräckligt effektivt
            och lönsamt att satsa på estetik, särskilt inom bostadssektorn.
            Så har vi också fått ett samhällsbygge som det ser ut, alltifrån
            likriktade betongbyggen för bostäder till anonyma och kontoriserade,
            avhumaniserade, identitetsslösa stadskärnor, skapade mer för "huvudhjulingar"
            än för människor.
          </note>
          <note>
            Det är dags att hävda skönheten som ett nödvändigt byggnads-
            och samhällsbegrepp. Det är dags att ge arkitekterna, byggkonstnärerna,
            rätten att åter
          </note>
          <note>
            "signera" sina hus, och det är dags att ge konstnärerna och konsthantverkarna
            möjligheter att förstärka identiteten hos våra hus, kvarter och
            samhällen. För att citera Bostadspolitiska utredningen, som jag
            själv satt med i: "Estetiska krav kan inte vara underordnade ekonomiska
            och tekniska hänsyn eller tillföras sent i byggprocessen". En
            estetisk helhetssyn är därför väldigt viktig.
          </note>
          <note>
            I Miljöpartiets partimotion, Kr4, kräver vi att minst 1 % av
            totala byggnadskostnaden skall avsättas för särskild estetisk
            gestaltning och konstnärlig utsmyckning vid ny- och ombyggnader
            av offentliga lokaler, hyresbostäder och bostadsrätter som har
            någon form att statligt stöd. Regeln kan dessutom kompletteras
            med infrastruktursatsningar som vägar, broar, järnvägar och liknande
            konstruktioner andra synliga enligt Centerns motion Kr283.
          </note>
          <note>
            I kulturpropositionen och i den bostadspolitiska utredningen
            anses 1 % som ett rimligt riktmärke för konstnärliga insatser
            i enskilda byggnadsprojekt.
          </note>
          <note>
            Även i detta betänkande upprepas det rimliga riktmärket. Enligt
            min mening finns det all anledning att nu återerövra insikten
            om skönhetens betydelse i samhällsrummet, att ge den lilla utsatta,
            men så viktiga och visionära yrkesgruppen av konstnärer och konsthantverkare
            möjligheter och utrymme igen. Och inte minst ge arkitekterna riktiga
            utmaningar inom ekologiskt hållbara ramar.
          </note>
          <note>
            Även om reservationen 36 inte når lika långt som
          </note>
          <note>
            Miljöpartiets visioner, delvis uttryckta i vår motion
          </note>
          <note>
            Kr4, utan enbart kräver 1 % som ett bestämt riktmärke, vill jag
            härmed yrka bifall till den. Konstnärernas arbeten måste enligt
            min mening i framtiden ingå som en nödvändig del i vårt samhällsbygge.
            Det är dags att plantera vår tids vårdträd för kommande generationer.
          </note>
          <note type="speaker">
            Anf. 180 BERTIL PERSSON (m):
          </note>
          <note>
            Fru talman! Kulturen är den tredje viktigaste tillväxtfaktorn
            både för städer och regioner. Den kommer efter infrastruktur och
            universitet men före skolor, bostäder och frihet. Detta beror
            på att konstnärerna är en utomordentligt viktig del i den kritiska
            massa som behövs för att man skall få fram en tillväxt och en
            kreativitet.
          </note>
          <note>
            Det är det som gör att det är ett sådant bekymmer att kulturen
            är så Stockholmsfixerad som den är här i landet. Nästan halva
            det statliga stödet går till Stockholm, och Stockholm får sex
            gånger så mycket av de statliga pengarna som Göteborg, Malmö och
            Umeå.
          </note>
          <note>
            Det kan inte få fortsätta. Hela Sverige skall leva, och detta
            är en viktig faktor för att Sverige skall leva.
          </note>
          <note>
            Konstnärerna spelar en mycket viktig roll. Av konstnärer finns
            det bra konstnärer, dåliga konstnärer och geniala konstnärer.
            Det är de geniala som vi vill få fram, och inte bara i Stockholm
            utan i hela landet.
          </note>
          <note>
            Det är då viktigt att urvalet sker så att man sprider det och
            att många deltar i det. Där har jag ett speciellt gott öga till
            Statens konstråd, som står för statens konstinköp för olika samhällsmiljöer.
            Man har tio projektledare som svarar för upphandlingen, ofta i
            kontrovers med brukarna. Jag menar att detta skall läggas på de
            lokala museerna. Då får man en mycket större bredd i urvalet,
            en bättre förankring och den lokala kunskap som behövs.
          </note>
          <note>
            När man nu här har tagit upp till diskussion utredningen om konstnärernas
            livsvillkor vill jag också slå ett slag för en idé som jag har
            fått avstyrkt flera gånger i kulturutskottet, nämligen att inrätta
            doktorandstipendier vid alla konstnärliga akademier. Man skulle
            dra en parallell med forskningen och låta de bästa eleverna få
            möjlighet till fyra års experimentell verksamhet avslutad med
            en examination i form av en bedömd utställning, konsert eller
            annat prov med betygssättning.
          </note>
          <note>
            Detta skulle ge de unga duktiga konstnärerna helt andra möjligheter
            att få sitt skapande utvecklat och få en möjlighet att etablera
            sig. Det bör som jag ser det införas på samtliga högskolor. Jag
            tror att det är ett mycket bättre sätt att gynna kreativiteten
            än att hjälpa de äldre etablerade konstnärerna. De är de unga
            hungriga konstnärerna som vi behöver få fram för att skapa den
            kreativa miljön i landet.
          </note>
          <note type="speaker">
            Anf. 181 ANNIKA NILSSON (s) replik:
          </note>
          <note>
            Herr talman! Jag vill bara väldigt kort göra Bertil
          </note>
          <note>
            Persson uppmärksam på att vi i utskottet vill att regeringen
            tar initiativ till en utredning som just ser över det statliga
            stödet till kommuner och landsting och hur det påverkar den omfattning
            av kulturutbud som nationalscenerna och andra helstatligt finansierade
            institutioner erbjuder. Detta sagt med anledning av inledningen
            av Bertil Perssons anförande.
          </note>
          <note type="speaker">
            Anf. 182 BERTIL PERSSON (m) replik:
          </note>
          <note>
            Herr talman! De kollektiva lösningarna faller alltid socialdemokrater
            i smaken. Vad jag vill slå vakt om är konstnärernas möjlighet
            att etablera sig, utveckla sin konst och nå hög kvalitet. Det
            är de geniala konstnärerna vi, eller i varje fall jag, vill slå
            vakt om.
          </note>
          <note>
            Museer, kulturvård m.m.
          </note>
          <note type="speaker">
            Anf. 183 JAN BACKMAN (m):
          </note>
          <note>
            Herr talman! Nu inleder vi det avsnitt som kanske borde ha innehållit
            den debatt som upptog så mycket tid i det allmänkulturella avsnittet
            i förmiddags. Med
          </note>
          <note>
            22 år mellan de stora kulturpolitiska debatterna borde tiden
            kanske ha använts till mer långsiktiga övergripande frågor. Skälet
            är uppenbart, kulturministern ansåg inte att riksdagens arbetsschema
            gick att förena med hennes personliga planer. För att i varje
            fall själsligen återkalla henne till denna debatt vill jag citera
            Radio Stockholm från en dag i höstas:
          </note>
          <note>
            Programledaren: "Så folkets museum, etnografiska då är ..Medelhavsmuseet
            och Östasiatiska försvinner alltså helt och hållet från Stockholm?"
          </note>
          <note>
            Marita Ulvskog: " Ja, det finns rätt gott om museer i Stockholm."
          </note>
          <note>
            Jag vill komplettera detta med ett citat från SVT
          </note>
          <note>
            1:s Aktuellt i samband med kulturpropositionens avlämnande den
            18 september:
          </note>
          <note>
            Marita Ulvskog: "Möjligen kan man säga att jag lider av en yrkessjuka
            som många före detta journalister gör. Jag är tydlig. Om man lindar
            in sina budskap så kanske man inte når fram visserligen men då
            blir man inte heller, då möter man inte heller samma motstånd.
            Men jag tänker fortsätta att vara tydlig. Det tycker jag är mitt
            uppdrag som politiker."
          </note>
          <note>
            Ett tredje citat, nu från själva kulturpropositionen, rutan på
            s.142: Regeringens förslag:" Etnografiska museet i Göteborg får
            statligt huvudmannaskap den 1
          </note>
          <note>
            januari 1999 och sammanförs samtidigt med Folkens museum - etnografiska,
            Medelhavsmuseet och Östasiatiska museet till ett samlat etnografiskt
            centralmuseum." I kulturutskottets betänkande har i dessa meningar
            ordet dels förts in två gånger.
          </note>
          <note>
            Och så ett utdrag ur DN: Det är inte fråga om att flytta museer
            till Göteborg utan om att bygga upp en ny sorts museum i Göteborg,
            sade Marita Ulvskog när hon presenterade Göteborgsdelarna av kulturpropositionen.
          </note>
          <note>
            "Jag är tydlig" är alltså Marita Ulvskogs egen beskrivning av
            sig själv.
          </note>
          <note>
            Denna tydliga person har lagt fram ett förslag och gjort uttalanden
            som har skapat mer diskussion och lett till mer uppvaktningar,
            demonstrationer, protester och reaktioner från grupper och enskilda
            i hela världen än något annat kulturförslag under de senaste åren.
          </note>
          <note>
            I själva sakfrågan: Det är bra att staten tar upp förhandlingar
            med Göteborgs stad om att det etnografiska museet där skall få
            statlig huvudman och att det finns en del pengar avdelade för
            att öka det museets resurser. Det är också bra att det sker en
            samordning av de etnografiska museerna i Göteborg och
          </note>
          <note>
            Stockholm inom en myndighet.
          </note>
          <note>
            Kulturministern påstod tidigare i debatten att museiutredningen
            på sin tid föreslog en ny central statlig museibyråkrati, ett
            museiverk och att hennes förslag skulle vara ett bättre alternativ.
          </note>
          <note>
            Det är inte riktigt. Utredningen pekade på olika modeller och
            föreslog ett snabbt tillsättande av en organisationsutredning.
            Ett av förslagen i museiutredningen var att gruppera museerna
            efter teman, så som det i det nu aktuella fallet beskrivs i den
            gemensamma reservationen nr 42, av bl.a. m och fp.
          </note>
          <note>
            Av reservationen framgår också att vi anser att administrationen
            av denna verksamhet bör kunna förläggas till Göteborg. Men eftersom
            Moderaterna inte verkar bli inbjudna att delta i Organisationskommitténs
            arbete, spelar väl vår uppfattning på den här punkten inte heller
            någon större roll.
          </note>
          <note>
            Det som är fel är att samtidigt bryta sönder Statens
          </note>
          <note>
            Konstmuseer i Stockholm och föra bort Östasiatiska museet ur
            sitt konstmuseala sammanhang eller att slå sönder Statens historiska
            museer, vars roll sedan länge varit att samla och vårda det arkeologerna
            funnit, vare sig det är stenyxor eller guldmynt, vare sig det
            har grävts fram ur svensk eller grekisk jord.
          </note>
          <note>
            Jag står helt bakom Museiutredningens slutsats att strukturen
            på museiområdet måste klarläggas. Jag avvaktar det regeringsförslag
            om ledningsstrukturen som aviserats "redan under nästa år" innan
            jag tar slutlig ställning till hur de centrala museerna totalt
            sett skall hänga samman. Det tycker jag att kulturministern också
            borde ha gjort.
          </note>
          <note>
            Ett kort apropå angående Göteborg: Röhsska museet föreslås i
            propositionen få ett nätverksansvar för nutida konsthantverk och
            formgivning. Det är bra. För detta uppdrag har man tilldelats
            500 000 kr. Beloppet motiveras av utskottsmajoriteten med att
            det är vad museet begärt. Den verklighetsbeskrivning jag fått
            säger att museet i efterskott fick en förfrågan om vilket belopp
            man skulle behöva och att man då angav
          </note>
          <note>
            4 miljoner kronor.
          </note>
          <note>
            Herr talman! Jag vill göra ytterligare en kommentar under museiavsnittet.
            Det är bra att friluftsmuseernas roll uppmärksammas. Det är viktigt
            att dessa museer, i en tid när naturhistoriska och ekologiska
            frågor växer i uppmärksamhet och betydelse, kan svara upp till
            de krav som inte minst skolorna har rätt att ställa. Nästa gång
            det blir aktuellt med ett nationellt uppdrag på museiområdet finns
            det starka skäl som talar för att det bör förläggas till friluftsmuseernas
            område.
          </note>
          <note>
            Kulturmiljön, herr talman, är det andra området som skall avhandlas
            i den här debattrundan. Här vill jag i första hand fästa kammarens
            uppmärksamhet på reservation nr 47 och utveckla tankegångarna
            kring ansvarsfördelningen inom kulturmiljöarbetet något.
          </note>
          <note>
            Låt mig beskriva hur jag menar att en idealisk modell skulle
            se ut.
          </note>
          <note>
            Som på så många andra områden skall det finnas en sektorsmyndighet.
            Den heter i det här sammanhanget Riksantikvarieämbetet. Den har
            att ansvara för myndighetsutövandet på central nivå. Den skall
            inte ha några sidouppgifter som skymmer koncentrationen på denna
            roll. Jag ser vissa tydliga paralleller till
          </note>
          <note>
            Naturvårdsverkets uppgift på naturvårdsområdet.
          </note>
          <note>
            Det innebär att utbrytningen av Statens historiska museer, som
            vi självfallet biträder, skall följas av motsvarande frigörelse
            av Uppdragsverksamheten,
          </note>
          <note>
            UV, som dessutom bör uppdelas i lämpliga regionala enheter, och
            avdelningen för konservering, RIK. Bolagisering som en förberedelse
            för att släppa in andra intressenter eller privatisering kan vara
            en möjlighet.
          </note>
          <note>
            RAÄ:s myndighetsrepresentant regionalt är länsantikvarien. Även
            på denna nivå skall uppbyggnaden vara sådan att det inte finns
            risk för sammanblandning av roller. Kunskapsuppbyggnad, vård och
            publikarbete, som är de tre övriga verksamhetsgrenarna inom kulturmiljövården
            enligt RAÄ, blir då en uppgift för länsmuseet och landsantikvarien
            tillsammans.
          </note>
          <note>
            Jag ser klara fördelar med en relativt fri landsantikvarie, ungefär
            som man nu enligt uppgift planerar för det nya Skåne län, som
            får det statliga bidraget för sin verksamhet från sin sektorsmyndighet,
            RAÄ, medan länsmuseet, precis som nu, får bidrag genom
          </note>
          <note>
            Statens kulturråd enligt den nya ordningen för stöd till regional
            kulturverksamhet. Huvudmannaskapet för landsantikvarien bör kunna
            läggas på ett organ där både hembygdsrörelsen och kommunerna finns
            företrädda.
          </note>
          <note>
            När det skall utföras arkeologiska undersökningar t.ex. i samband
            med infrastrukturarbete, skall länsstyrelsen upphandla dessa enligt
            lagen om offentlig upphandling, LOU, på en marknad där det nuvarande
            men regionaliserade UV tillsammans med privata arkeologiföretag
            och kanske arkeologiföretag med anknytning till universitetsinstitutioner,
            landsantikvarieorganisationen eller regionala och lokala museer
            agerar på lika villkor.
          </note>
          <note>
            Länsstyrelsen sköter kvalitetskontrollen och övervakar att undersökningen
            dokumenteras. En sådan ordning skulle tillgodose kraven på sakkunskap
            och hög vetenskaplig kvalitet och verksamt bidra till metodutveckling
            och nytänkande på det arkeologiska området.
          </note>
          <note>
            I anslagshänseende hör till sist, herr talman, också stödet till
            icke-statliga kulturlokaler hemma under detta avsnitt. Vi moderater
            yrkar avslag på de tio miljonerna. Det är inte logiskt att samtidigt
            som man inför ett nytt statligt bidragssystem där det tydligt
            sägs ifrån att det statliga bidraget inte avser lokalkostnader
            ha kvar ett särskilt lokalbidrag. Pengarna skulle, om vi fått
            bestämma, tillsammans med ytterligare 16
          </note>
          <note>
            miljoner ha tillförts ett anslag där de gör avsevärt större kulturnytta,
            nämligen bidraget till kulturmiljövård och kulturstöd vid ombyggnad.
          </note>
          <note>
            För handikappanpassning av kulturlokaler, som kulturministern
            i förmiddags berörde i det här sammanhanget, skall självfallet
            även i fortsättningen statliga bidrag kunna utgå och då från samma
            anslag som övriga handikappinsatser.
          </note>
          <note>
            Herr talman! Jag ber att få yrka bifall till de för m och fp
            gemensamma reservationerna nr 42, där också kristdemokraterna
            finns med, och nr 47.
          </note>
          <note type="speaker">
            Anf. 184 MARIANNE ANDERSSON (c):
          </note>
          <note>
            Herr talman! Hör och häpna - jag tänker faktiskt inte diskutera
            frågan om museerna och museiflytten till Göteborg, om jag inte
            får anledning till det i senare replikskiften. Jag kan bara säga
            att jag tycker att vi har diskuterat den frågan väldigt mycket
            förut i dag, och jag har också varit med i den debatten. Jag kan
            instämma i det som Jan Backman sade i fråga om detta. Jag kan
            även instämma i det som Jan Backman sade om friluftsmuseerna.
            Jag tycker att det är bra att det lyfts fram i betänkandet.
          </note>
          <note>
            I stället skall jag ta upp litet grand om kulturarvet.
          </note>
          <note>
            Kunskap om vår historia är oerhört viktig för alla människor,
            kanske mer än någonsin i den föränderliga tid vi lever i. Vi måste
            veta varifrån vi kommer, känna våra rötter. Vi måste veta vad
            och vem vi är för att kunna gå vidare. Jag tror att det är oerhört
            väsentligt.
          </note>
          <note>
            Vård och användning av kulturarvet är nödvändig.
          </note>
          <note>
            Det finns några motioner som handlar om just kulturarvet på ett
            mycket decentraliserat sätt. Det handlar om länshembygdskonsulenter
            i varje län. Jag tycker faktiskt att det är en rimlig begäran
            eftersom hembygdsrörelsen har en mängd ideellt arbetande medlemmar
            i hela landet som verkligen vårdar och tar vara på vårt kulturarv
            överallt. I flera län finns det hembygdskonsulenter inom ramen
            för länsmuseernas verksamhet. Erfarenheterna från detta är mycket
            goda, både för hembygdsrörelsen och för länsmuseerna.
          </note>
          <note>
            De har stor nytta av samarbetet med hembygdsrörelsen i sin verksamhet.
            Vi förutsätter att detta kommer att förbättras och utökas i de
            län där samarbetet inte är så utvecklat i dag.
          </note>
          <note>
            Vi tycker också att det är positivt att en miljon nu avdelas
            för ett program om kulturarv och främlingsfientlighet. Det gäller
            att rätta till en hel rad missuppfattningar som finns hos en del
            människor om vad vår historia och den internationalism som vi
            har haft sedan många decennier tillbaka egentligen innebär. Vi
            måste också jämföra våra olika kulturarv.
          </note>
          <note>
            Riksantikvarieämbetet har ju fått pengar nu för kunskapsuppbyggnad
            och förberedelser för att ta vara på industriminnen. Det finns
            ju oerhört många intressanta sådana. Det är ju vår nära historia.
            Den är mycket intressant, och det är viktigt att vi inte glömmer
            bort den och tittar ännu längre tillbaka. Många gånger glömmer
            vi den nära historien, och den är väldigt viktig för oss. Riksantikvarieämbetet
            har alltså fått pengar för kunskapsuppbyggnad och förberedelser
            för att kunna arbeta med sådana här projekt. Men dessa resurser
            räcker inte till några egentliga projekt.
          </note>
          <note>
            Jag förutsätter att detta skall vara en förberedelse till sysselsättningsprojekt
            längre fram.
          </note>
          <note>
            I det sammanhanget har vi en motion som handlar om folkrörelsearkiven,
            som också arbetar med dessa frågor. De behöver egentligen också
            ha mer resurser.
          </note>
          <note>
            Jag hoppas att det blir som vi har skrivit i betänkandet och
            att det blir ett bra samarbete mellan Riksarkivet,
          </note>
          <note>
            Riksantikvarieämbetet och folkrörelsearkiven så att de kan jobba
            lokalt med dessa frågor och att det kommer att fungera.
          </note>
          <note>
            Vi tycker också att det är väldigt bra att Röhsska museet får
            ett nätverksansvar för nutida konsthantverk och formgivning. De
            frågorna är oerhört viktiga. Jag delar också tvivlet på att dessa
            pengar kommer att räcka, men det får vi följa noga och se hur
            utvecklingen blir.
          </note>
          <note>
            I propositionen föreslås det också en sammanläggning av Marinmuseum
            i Karlskrona med Statens sjöhistoriska museer. Vi föreslog i vår
            motion nr 283
          </note>
          <note>
            att myndigheten för de här enheterna skall placeras i
          </note>
          <note>
            Karlskrona. Det tillstyrker utskottet nu, och det är mycket glädjande
            att det blir på det sättet.
          </note>
          <note>
            Sedan skall jag ta upp en fråga om kulturhuvudstadsåret som också
            har med kulturarvet att göra. Vi har i en centermotion yrkat på
            att kvinnors kulturarv särskilt skall belysas i samband med arbetet
            ute i hela landet när det gäller kulturhuvudstadsåret. Vi tycker
            att det är bättre att man belyser kvinnors kulturarv brett överallt
            än att man t.ex. inrättar särskilda kvinnomuseer, som det finns
            en del yrkanden om. I det här sammanhanget tror jag att det kan
            vara mycket bra att lyfta fram kvinnors kulturarv under kulturhuvudstadsåret.
          </note>
          <note>
            Vi delar inte moderaternas uppfattning när det gäller icke-statliga
            kulturlokaler. Vi tycker att det är mycket bekymmersamt att det
            - som det ser ut nu -
          </note>
          <note>
            inte kommer att vara möjligt att fatta några nya beslut om anslag
            till olika projekt när det gäller icke-statliga kulturlokaler.
            Därför är jag mycket glad över att vi i utskottet har kunnat göra
            ett tillkännagivande till regeringen om att komma med medel i
            tilläggsbudgeten så att de redan beslutade projekten kan få sina
            pengar för att man inte skall behöva ha den här eftersläpningen
            under flera år. Det är inte tillfredsställande när det är på det
            sättet. Det är mycket olyckligt för kulturlivet.
          </note>
          <note>
            Herr talman! Med detta tackar jag för mig.
          </note>
          <note type="speaker">
            Anf. 185 CARL-JOHAN WILSON (fp):
          </note>
          <note>
            Värderade talman! När det gäller flytthistorien för museerna
            anser även jag att det är färdigdiskuterat.
          </note>
          <note>
            Det gjorde vi när kulturministern var närvarande. Jag tänker
            inte ödsla mer tid på det.
          </note>
          <note>
            Jan Backman redogjorde för uppfattningen enligt reservation 47
            angående Riksantikvarieämbetets roll.
          </note>
          <note>
            Jag instämmer i hans anförande på den punkten och behöver därför
            inte orda mer om det heller.
          </note>
          <note>
            Kulturutredningen föreslog att en central myndighet skall ansvara
            för bidragsfördelningen inom museiområdet. Även Museiutredningen,
            som har beteckningen SOU 1994:51, behandlade museernas mål och
            organisationsstruktur. Kulturrådet handlägger nu ärenden av detta
            slag. Regeringen skriver i propositionen att den överväger Kulturrådets
            roll på den här punkten. Något förslag i ärendet har inte presenterats
            trots omfattande utredande. Folkpartiet anser att det redan nu
            finns tillräckligt underlag för att inrätta en sådan central myndighet,
            men kulturutskottet har inte tyckt att det var värt något beslut.
            Jag har inget yrkande här, men med dessa ord vill jag markera
            vår uppfattning på den här punkten.
          </note>
          <note>
            Anf. 186 CHARLOTTA L
          </note>
          <note type="speaker">
            BJÄLKEBRING (v):
          </note>
          <note>
            Herr talman! Jag kan börja med att korta ned tiden med två minuter,
            eftersom jag redan under biblioteksavsnittet tog upp arkivväsendet.
            Jag tänker inte dra det igen. Det får räcka så.
          </note>
          <note>
            Förra året debatterade vi ett kvinnohistoriskt museum mycket
            flitigt här i kammaren. Hela fem partier hade då motionerat i
            frågan, men en majoritet beslutade att man inte skulle föregripa
            kulturpropositionen.
          </note>
          <note>
            Nu är vi här och skall fatta beslut om kulturpropositionen, och
            det finns inget förslag med.
          </note>
          <note>
            Regeringen föreslår att klass och kön skall genomsyra all museiverksamhet.
            Det är mycket lovvärt men otillräckligt. Jag tror att det behövs
            ett nationellt museum med ansvar för att kvinnors liv och historia
            lyfts fram och är en motor för alla andra museer och deras verksamhet.
            De skall även kunna belysa samlingarna ur ett könsperspektiv på
            ett rättvist sätt.
          </note>
          <note>
            Jämställdhet är inte någonting som bara kommer av sig självt.
            Vi måste kämpa för den, fortbilda oss och försöka se den som en
            integrerad del i samhället.
          </note>
          <note>
            Om vi skall klara av de intentioner som finns i propositionen
            och ta in det i alla delar måste vi ha detta kvinnohistoriska
            museum. Det kan bli en motor i genomförandet av de intentioner
            som finns. Det måste finnas någonting att hämta kunskap och kraft
            ifrån.
          </note>
          <note>
            Det finns ett behov hos kvinnor och män att söka sina rötter,
            både socialt och kulturellt. Den bristande kunskapen och det begränsade
            utrymmet på de i dag etablerade museerna talar för ett inrättande
            av ett separat museum med nationellt ansvar för kvinnors historia.
          </note>
          <note>
            Jag yrkar inte bifall till reservationen, men jag står givetvis
            bakom reservation 5, och hoppas att regeringen återkommer med
            detta i nästa budget, annars gör jag det.
          </note>
          <note>
            Herr talman! Jag har också nyligen blivit informerad om att skolornas
            museibesök har minskat. Hypotesen angående orsaken till detta
            är det nya löneavtalet. Det innebär att lärarna inte får kompensation
            för studiebesök av den här arten. Museibesök räknas numer inte
            som studietid. De ersätts bara med 0,5
          </note>
          <note>
            timmar per timme. Det utgår inte heller någon ersättning för
            resor.
          </note>
          <note>
            Jag tycker att det i allra högsta grad är en kulturpolitisk fråga.
            Jag vill lyfta fram den i kammaren för att uppmärksamma regeringspartiet
            på att detta är ett problem. Jag undrar om ni vet om det, och
            om ni tänker göra något åt det.
          </note>
          <note>
            Herr talman! Vänsterpartiet har tillsammans med
          </note>
          <note>
            Socialdemokraterna diskuterat sig fram till en lösning angående
            ett världskulturmuseum i Göteborg. Vid den första snabbläsningen
            av propositionen, det som stod i rutan, tyckte jag att allting
            verkade helt okej.
          </note>
          <note>
            När sedan medierna speglade frågan och kulturministern gjorde
            sina uttalanden backade jag faktiskt två steg. Innebar det en
            flytt av föremål och nedläggning av tre museer i Stockholm eller
            inte? Hur mycket skulle det kosta? Var verkligen det här ett flyttlassprojekt,
            eller var det en kulturpolitisk satsning? Det verkade ju faktiskt
            vara en satsning på flyttfirmorna.
          </note>
          <note>
            Jag förstår de partier som fastnade i det här. Jag gick dock
            vidare, och jag pratade med Marita Ulvskog. Hon har också här
            tagit på sig ett stort ansvar för det här med tydligheten, och
            det tycker jag att vi skall ge henne en eloge för.
          </note>
          <note>
            Nu kan vi alltså stryka ett streck över farhågorna om att flyttlassen
            skall gå från Stockholm till Göteborg. Det är inte på det viset.
            Nu är det viktigt att vi fokuserar på den nysatsning som förslaget
            innebär.
          </note>
          <note>
            Fyra museienheter samordnas under en gemensam ny myndighet i
            Göteborg, och det här innebär alltså inga förändringar för Stockholmspubliken.
          </note>
          <note>
            Med uppgörelsen har vi försökt ta ansvar för kulturen i hela
            landet. Jag tror också att om uppgörelsen inte hade blivit av
            hade pengarna till Göteborgs etnografiska museer troligen prövats
            varje år i varje budget. Genom att flytta de administrativa delarna
            till
          </note>
          <note>
            Göteborg och göra en nysatsning på ett världskulturmuseum får
            vi nu en långsiktig lösning.
          </note>
          <note>
            Inga förändringar kommer alltså att ske före 1999, då det nya
            museet skall invigas och den nya myndigheten inrättas. Ett ökat
            reformutrymme i budgeten för
          </note>
          <note>
            1999 kommer också att anslås myndigheten.
          </note>
          <note>
            Många har också frågat varför Östasiatiska museet och Medelhavsmuseet
            skall ingå organisatoriskt i myndigheten. Jag tycker att det är
            ett klokt förslag, även om jag kan förstå att många inte tycker
            det. Som jag ser det är det en styrka och en bredd att integrera
            olika delar med varandra så att de bildar en helhet. Ett tyg vävs
            av många olika trådar. Konst, etnografi och arkeologi väver tillsammans
            ett mönster, ett mönster som gör det lättare för oss att förstå
            hur saker och ting hänger ihop i en större helhet. Det är det
            som är själva syftet, förutom de starka skäl som finns att värna
            om samlingarna i Göteborg. Det är helt enkelt en ideologisk fråga.
          </note>
          <note>
            Museiutredningen föreslog att ett trettiotal museer skulle delas
            in i fyra enheter:
          </note>
          <note>
            1. De sköna konstarterna. Där skulle Moderna museet och Nationalmuseum
            m.fl. ingå.
          </note>
          <note>
            2. Natur och ekologi. Där skulle Naturhistoriska museet ingå.
          </note>
          <note>
            3. Fokus människan och historien. Där skulle Medelhavsmuseet,
            Östasiatiska, Historiska och Nordiska museet m.fl. ingå.
          </note>
          <note>
            4. Fokus människan i världen. Där skulle Arbetets museum, Folkets
            museum, Tekniska museet,
          </note>
          <note>
            Skansen, Sjöhistoriska museet, Indiska museet m.fl. ingå.
          </note>
          <note>
            Som jag ser det är förslaget inte helt taget ur luften, och den
            lösning som nu presenteras tycker jag faktiskt är mer tilltalande
            än den jag just läste upp.
          </note>
          <note>
            Förslaget fångar upp aspekten människan i världen och renodlar
            den genom att ta bort Skansen och Tekniska museet men i stället
            föra in Medelhavsmuseet och Östasiatiska museet.
          </note>
          <note>
            Jag tycker att vi nu skall ge organisationskommittén chansen
            att lägga fram förslag till regeringen så att den i sin tur kan
            lägga fram förslag till riksdagen om frågor rörande den nya myndighetens
            uppdrag, organisation, budget, lokaler m.m. - precis som vi har
            skrivit i betänkandetexten. Jag hoppas också att vi skall ta emot
            den öppna hand som kulturministern gav oss alla på förmiddagen
            när det gäller att ingå i organisationskommittén.
          </note>
          <note>
            Samtidsfrågorna berör ju oss alla. Kulturmöten, migration, etniska
            konflikter, globalisering, urbanisering samt möten mellan det
            lokala och det globala behöver helt enkelt närma sig varandra.
            En nysatsning i Göteborg med ett samarbete med de tre berörda
            enheterna i Stockholm tror Vänsterpartiet är ett steg i rätt riktning.
            Genom den här konkreta satsningen kan vi värna den kulturella
            mångfalden.
          </note>
          <note>
            Jag yrkar bifall till förslaget.
          </note>
          <note type="speaker">
            Anf. 187 JAN BACKMAN (m) replik:
          </note>
          <note>
            Fru talman! Eftersom Moderaterna väl inte ansågs omfattas av
            kulturministerns öppna hand kanske jag vågar ifrågasätta två av
            de påståenden som Charlotta
          </note>
          <note>
            L Bjälkebring gör, nämligen att det nu är dags att stryka ett
            streck över den diskussion som hittills har varit och påståendet
            att det inte kommer att bli någon förändring i Stockholm.
          </note>
          <note>
            Den enkla matematiken kring driftskostnaden för ett Göteborgsmuseum
            visar att det måste föras över pengar från Stockholm till Göteborg.
            Vid en frågestund här en torsdag frågade jag ministern hur många
            av de om jag minns rätt 35 tjänsterna i Stockholm som skulle kunna
            bli berörda. Det svarade hon inte på, men att de inte skulle vara
            helt oberörda var tydligt. Jag måste därför än en gång säga att
            jag är rädd att Charlotta L Bjälkebring har blivit missledd.
          </note>
          <note>
            Anf. 188 CHARLOTTA L
          </note>
          <note type="speaker">
            BJÄLKEBRING (v) replik:
          </note>
          <note>
            Fru talman! Givetvis kan jag inte skriva sanningen i framtiden.
            Men det här förslaget kommer att återkomma till riksdagen i en
            proposition. Om det då är stora förändringar, om man inte har
            tagit hänsyn till kulturutskottets betänkande, är det i så fall
            upp till oss
          </note>
          <note>
            - riksdagen, det högsta beslutande organet i Sverige -
          </note>
          <note>
            att ge backning på förslaget.
          </note>
          <note type="speaker">
            Anf. 189 EWA LARSSON (mp):
          </note>
          <note>
            Fru talman! Det är trevligt att se nya talmäns pigga ansikten.
            Själv börjar jag känna mig ganska sliten, men jag skall ändå försöka
            säga någonting klokt om museer.
          </note>
          <note>
            Jag och Miljöpartiet har, förutom de 3,7 miljoner till Göteborgs
            etnografiska museer som hela utskottet står bakom, också talat
            och finansierat för projektering av två andra museer som vi vill
            skall komma i gång nu - och som vi fortfarande har pengar till,
            ända till voteringen.
          </note>
          <note>
            Det ena är ett eget nationellt kvinnomuseum. Jag är inte speciellt
            förvånad över att det nu inte finns något förslag, för det var
            mest undanmanövrer vid den förra budgetdebatten när man hänsköt
            frågan till behandlingen av kulturpropositionen. Det är sådana
            undanmanövrer som jag tycker är så otrevliga men som ändå förekommer
            allt som oftast.
          </note>
          <note>
            Hur som helst står Miljöpartiet och Vänsterpartiet fast vid att
            det behövs ett eget nationellt kvinnomuseum. Här anser vi att
            världens mest jämställda parlament kan visa för besökare under
            kulturhuvudstadsåret och landets kulturår hur parlamentets kvinnor
            har hämtat styrka, kraft, kunskap och erfarenhet från kvinnor
            i historisk tid över hela världen, kvinnor både inom och utom
            nationen. På så sätt kan vi hjälpa till att stimulera andra kvinnor
            till mer politisk aktivitet och till mer aktivitet och engagemang
            inom näringslivet. En av mina kvinnliga förebilder heter Elin
            Wägner.
          </note>
          <note>
            Det andra museum vi vill ha är ett filmmuseum, som vi tycker
            borde ha ett statligt ansvar. Miljöpartiet ser mycket positivt
            på Svenska Filminstitutets satsningar. Vi vill dock utvidga tankegångarna
            kring ett filmmuseum och tror att om man skall kunna klara den
            utvidgningen behövs ett statligt åtagande. Vi skulle vilja att
            det här museet också skulle kunna beskriva filmens historia ur
            ett mer tvärvetenskapligt perspektiv. Man kunde titta på bildens
            betydelse för påverkan av samhällsutvecklingen, filmens historiska
            konserverande av traditionella könsroller, porrfilmens förråande
            utveckling etc. Vi skulle också vilja ha holistisk forskning kopplad
            till museet.
          </note>
          <note>
            Till sist, fru talman, vill jag ta upp - jag vet inte riktigt
            vad jag skall kalla det för. Vänsterpartiet brukar kalla det för
            uppgörelser med det socialdemokratiska partiet. Charlotta L Bjälkebring
            talar om politiska partier som har fastnat i sina tankebanor.
            Det råkar ju vara så att alla utom Vänsterpartiet ser andra konsekvenser
            av ett beslut i dag på det sätt som är föreslaget. Vi ser ekonomiska
            konsekvenser. Vi har inga egna sedelpressar. Vi kan läsa att satsningar
            skall finansieras inom den befintliga museianslagsposten, även
            om det finns ett litet ramutrymme. Vi tycker att man först skall
            utreda förutsättningslöst och sedan fatta beslut.
          </note>
          <note>
            Det är med sorg i hjärtat jag konstaterar vad som står i ministerns
            pressmeddelande från den
          </note>
          <note>
            12 december där hon säger att hon är glad för att de förslag
            som förs fram i kulturpropositionen nu har accepterats fullt ut.
            Här talas inte om någon uppgörelse med Vänsterpartiet, utan det
            sägs att propositionen har accepterats fullt ut. Även i debatten
            i dag har vi fått höra ministern säga något om att man ju förr
            kunde flytta föremål på kamelrygg och att man därför borde kunna
            flytta föremål i dag. Jag tycker inte att det var något trevligt
            uttalande.
          </note>
          <note>
            Jag vill också yrka bifall till reservation 40
          </note>
          <note>
            mom. 86. Det var mitt sista yrkande i dag.
          </note>
          <note type="speaker">
            Anf. 190 FANNY RIZELL (kd):
          </note>
          <note>
            Fru talman! Jag skall inte ta upp de etnografiska museerna. Det
            kan väl vara en tröst för alla här.
          </note>
          <note>
            Det finns mycket att säga om museerna. Jag skall vara mycket
            kortfattad.
          </note>
          <note>
            Charlotta L Bjälkebring sade att skolbarnens museibesök har minskat.
            Det har de, och det är mycket tråkigt, det kan jag instämma i.
            Men museipubliken i övrigt har ökat på senare år, och det tycker
            jag trots allt är litet hoppingivande. Jag tror att museerna har
            stora förutsättningar att utvecklas och bli ännu mer betydelsefulla
            än de är. Jag tror att de kan öppna sig mot samhället på ett annat
            sätt än vad de gör i dag.
          </note>
          <note>
            Museerna är vårt gemensamma minne, säger vi ofta. Det är riktigt,
            men de är också en kunskapsbank av stora mått, och de är institutioner
            som bjuder på fantastiska upplevelser. Därför hoppas jag att kommunerna
            i fortsättningen kommer att få så pass stora möjligheter att de
            kan ge skolbarnen möjlighet att besöka museerna. Det är något
            som vi får tala med våra kommunpolitiker om. Jag tycker att det
            är mycket angeläget.
          </note>
          <note>
            Tyvärr tänker jag hoppa över rätt mycket om länsmuseerna också
            för att göra mitt anförande kort.
          </note>
          <note>
            Länsmuseerna är viktiga, och de har fått en hel del uppdrag på
            senare år. Vi har skickat ut uppgifter till länsmuseerna. Det
            tror jag är väldigt viktigt. Länsmuseerna i sin tur har ett ansvar
            - man kan kalla det för en subsidiär uppgift - att stödja och
            hjälpa de lokala museerna.
          </note>
          <note>
            Deras uppgift är inte betydelselös, även om de små museerna inte
            har samma bredd som regionmuseerna har. Det är bra att utskottet
            i sitt betänkande påminner om de regionala museernas möjligheter
            att ge delar av sitt stöd vidare till lokala museer som t.ex.
          </note>
          <note>
            kan ta ansvar för vissa insamlingsområden. Det är viktigt med
            samarbete mellan de olika nivåerna. De mindre museerna kan också
            behöva medverkan vid utställningar, och de kan behöva råd.
          </note>
          <note>
            Vi talar ibland om de små museerna som om de saknade alla tillgångar
            och alla möjligheter. Deras största tillgång är, tycker jag, eldsjälarna
            - ibland amatörer men väldigt ofta, förvånansvärt ofta, professionella
            - som ger av sin tid och sin kunskap.
          </note>
          <note>
            Eldsjälar nämnde någon förut här i dag. Då kom jag naturligtvis
            att tänka på musikskolorna, som jag inte hann ta upp i mitt tidigare
            anförande. Jag minns mina barns musiklärare, en eldsjäl som startade
            en musikskola och fick den att blomma, och jag minns vår ordförande
            i hembygdsföreningen, som har gjort en otrolig insats. Man undrar
            ibland när man ser de eldsjälar som vi så väl behöver inom hela
            kulturområdet: Hur gör man för att tända eldsjälar? Jag tror inte
            att vi kan det. Det står utanför vår förmåga. Men hur håller man
            dem brinnande, eller hur hindrar man att de blir utbrända? Det
            kanske är en uppgift som vi till en del kan ta till oss. Kulturlivet
            behöver många mycket engagerade människor.
          </note>
          <note>
            Tyvärr glömde jag mitt papper om kulturarvet hemma på mitt rum,
            och det upptäckte jag nu när jag skulle gå upp i talarstolen,
            men jag vill säga några ord ändå.
          </note>
          <note>
            Det finns stor förståelse för att bevara vårt kulturarv i både
            slott och koja. Jag tror inte att den svenska befolkningen över
            lag tycker att det är betydelselöst.
          </note>
          <note>
            Jag tror att alla känner för det. När man i bygderna ordnar med
            projekt där man tar till vara gamla hus eller restaurerar gamla
            industrier finns det ett väldigt intresse för det. Man kan kombinera
            praktik för arbetslösa med en kulturhistorisk uppgift.
          </note>
          <note>
            Det kan ibland kännas som att det åvilar oss ett stort ekonomiskt
            ansvar, och det kan vara besvärligt ibland, men vi känner också
            att det är viktigt att vi för arvet vidare till kommande generationer.
            Om vi inte tar det här ansvaret har en länk brustit.
          </note>
          <note>
            Kulturarvet är inte bara lerskärvor, runstenar och kyrkor. Kulturarvet
            är också traditioner och värderingar. Det vill jag gärna påminna
            om när vi så nyligen har hört hur man i Uddevalla tänker göra
            sig urarva och säger att vi inte skall kunna fira skolavslutning
            i kyrkan på vanligt sätt. Talman Birgitta Dahl påminde i morse
            om hur hon de första sju åren hade firat jul tillsammans med invandrare
            eller flyktingar.
          </note>
          <note>
            Jag tycker att det är ett väldigt fint sätt att förmedla vårt
            kulturarv till andra.
          </note>
          <note>
            Jag tror inte att vi behöver göra oss urarva. Jag tror att vi
            kan dela med oss av vårt arv. Det tror jag att alla har respekt
            för.
          </note>
          <note>
            Till slut vill jag önska talmannen och er alla en god jul. Jag
            hoppas att ni får fira en traditionsenlig jul på det sätt som
            ni själva önskar.
          </note>
          <note type="speaker">
            Anf. 191 BJÖRN KAALING (s):
          </note>
          <note>
            Fru talman! Ett museum ger dagens och morgondagens människor
            kunskaper om det förflutna, det ger oss kunskap om samtiden, och
            det visar framtidens möjligheter.
          </note>
          <note>
            Vad ett museum är kan beskrivas på många olika sätt. En definition,
            som inte är oomtvistad, lämnades av den statliga museiutredningen
            1994. Där beskrevs ett museum på följande sätt: "Ett museum är
            en del av samhällets kollektiva minne. Museet samlar in, dokumenterar,
            bevarar och levandegör föremål och andra vittnesbörd om människors
            kultur och miljö.
          </note>
          <note>
            Det utvecklar och förmedlar kunskap och bjuder upplevelser för
            alla sinnen. Det är öppet för allmänheten och medverkar i samhällsutvecklingen.
            Museets syfte är bildning för medborgarna".
          </note>
          <note>
            Det är i mitt tycke en öppen och inbjudande definition. Den beskriver
            också en brytningstid för museernas del mellan en tidigare koncentration
            på föremål och forskning och en utökad satsning också på museibesökarna.
            Detta är naturligtvis en utveckling som redan pågår och som har
            pågått länge.
          </note>
          <note>
            Det är också en brytningstid mellan det som är föremål och det
            som är andra vittnesbörd. Enligt det gamla sättet att se, är ett
            museum som saknar föremål inget museum. Men för den som har tillgång
            till det vi brukar kalla "nätet" är det i dag fullt möjligt att
            göra besök på elektroniska museer världen över. Där kan man få
            bild-, text- och ljudupplevelser. Denna företeelse finns också
            hos oss. Som exempel kan nämnas att det just nu pågår ett bygge
            - i bildlig mening - i mångmiljonklassen av ett elektroniskt Nobelmuseum.
          </note>
          <note>
            För egen del är jag övertygad om att de elektroniska museerna
            aldrig kan ersätta museerna med tanke på vilka värdefulla mötesplatser
            dessa är, men de kan bli ett viktigt komplement som kan bidra
            till att nya grupper hittar vägen till våra museer. Utvecklingen
            ställer definitivt frågan om giltigheten i vår nuvarande museidefinition
            på sin spets.
          </note>
          <note>
            Regeringen anger i kulturpropositionen att statens insatser på
            museiområdet framför allt skall ha fyra syften. Jag skall inte
            gå igenom dem. Jag vill bara säga att den inriktning som regeringen
            föreslår enligt utskottet ligger väl i linje med de mål för kulturpolitiken
            som utskottet föreslår.
          </note>
          <note>
            Museisektorn är utan tvivel en av de mest spännande sektorerna
            inom kulturområdet. Det nya Moderna museet och Arkitekturmuseet
            i Stockholm är två exempel. Ett annat exempel är det världskulturmuseum
            som skall etableras i Göteborg. Nu har redan den frågan debatterats
            under förmiddagen, så jag avser inte att nu belysa det värdefulla
            i ett världskulturmuseum. Det tycker jag att kulturministern gjorde
            på ett bra sätt.
          </note>
          <note>
            Jag vill i stället ägna en stund åt att belysa de skillnader
            som finns i utskottet i den här frågan. Jag tycker att det är
            hög tid att vara konstruktiv och möjligen sluta att debattera
            det som inte skall genomföras.
          </note>
          <note>
            Jag vill ändå i det här sammanhanget passa på och framföra ett
            tack till Vänsterpartiet för den konstruktiva inställning man
            har haft i den här frågan. I sakfrågan uppfattar jag dock att
            Moderaterna, Folkpartiet, Centern och Kristdemokraterna vill vara
            med på vagnen så långt att de båda etnografiska museerna sammanförs
            och att den myndigheten lokaliseras till
          </note>
          <note>
            Göteborg. Det de borgerliga partierna vänder sig emot, är att
            också Östasiatiska museet och Medelhavsmuseet sammanförs i den
            etnografiska myndigheten.
          </note>
          <note>
            Därför tycker jag att det känns viktigt att försöka framhålla
            tre argument för utskottsmajoritetens förslag i betänkandet.
          </note>
          <note>
            För de första: Andra kulturer än vår egen har i takt med att
            invandring och flyktingmottagande ökat, fått en annan betydelse
            än tidigare. Regeringen har givit de tre berörda Stockholmsmuseerna
            ett uppdrag i syfte att närmare knyta an till invandargruppernas
            behov. I takt med att samhället förändras, är det väl i högsta
            grad rimligt att vi ser på hur museiområdet kan organiseras för
            att bättre klara av den viktiga uppgiften att främja kontakterna
            mellan den svenska kulturen och andra kulturer?
          </note>
          <note>
            För det andra: Det är inte så att den nuvarande statliga museiorganisationen
            en gång för alla är given.
          </note>
          <note>
            Det måste vara möjligt för oss som representerar medborgarna,
            och som har ansvaret för den statliga museipolitiken, att ställa
            frågan om verksamheten kan bedrivas på ett bättre sätt eller organiseras
            på ett annat sätt för att nå nya syften.
          </note>
          <note>
            Också jag vill påminna om den statliga museiutredningen. I den
            ingick för övrigt Jan Backman. Där lade vi fram förslaget att
            organisera om det statliga museiväsendet till fyra myndigheter
            på det sätt som
          </note>
          <note>
            Charlotta Bjälkebring har beskrivit. I stället för ett trettiotal
            myndigheter, skulle vi få fyra. I förslaget ingick bl.a. att Östasiatiska
            museet skulle föras från
          </note>
          <note>
            Statens konstmuseer till den enhet som betecknades som Fokus
            människa och historia.
          </note>
          <note>
            Jag vill också påminna Jan Backman om det vi skrev på s. 63 i
            museiutredningen om att det inte är alldeles självklart med de
            gränser vi har i dag. Där ställde vi frågan: Är Östasiatiska museet
            ett konstmuseum eller ett kulturhistoriskt museum? Samlingarna
            består mest av konstföremål, men den utåtriktade verksamheten,
            och publikens förväntningar, har kanske mer med kulturmöte att
            göra. Vi nämnde också
          </note>
          <note>
            Medelhavsmuseet i det sammanhanget.
          </note>
          <note>
            För det tredje: Jag ser inte att ett sammanförande av Östasiatiska
            museet och Medelhavsmuseet i en etnografisk myndighet som hämmande
            för vare sig
          </note>
          <note>
            Statens konstmuseer eller Statens historiska museum.
          </note>
          <note>
            I stället ser jag att det berikar det etnografiska området. Socialdemokraternas
            och Vänsterpartiets syfte är alltså att utveckla denna del av
            den statliga museipolitiken. Men bestämmer man sig för att idén
            om ett världskulturmuseum inte går att genomföra, då går den naturligtvis
            inte att genomföra. Så enkelt är det.
          </note>
          <note>
            Fru talman! Jag vill också beröra Arbetets museum i Norrköping.
            Det är en av de sex institutioner som fått ett nationellt uppdrag
            under perioden 1997-
          </note>
          <note>
            1999. Det är ett erkännande av museets insatser när det gäller
            att belysa arbete och arbetsliv. Det gäller bl.a. industrisamhällets
            framväxt och, inte minst, att lyfta fram kvinnornas betydelse
            i vår historia.
          </note>
          <note>
            Moderaterna i kulturutskottet tycker inte att Arbetets museum
            skall ha ett nationellt uppdrag för att kunna delge andra museer
            sina kunskaper och erfarenheter. Däremot accepterar Moderaterna
            de andra nationella uppdragen. Varför är Moderaterna så avogt
            inställda till strävandena att belysa arbetets historia, och då
            inte minst kvinnornas? I praktiken vill man lägga ned verksamheten
            eftersom man föreslår att hela statsbidraget skall tas bort. Jag
            måste frågan Jan
          </note>
          <note>
            Backman: Är det inte dags att Moderaterna nu erkänner arbetets
            historia? Ni har ju aldrig ifrågasatt maskinernas historia i form
            av Tekniska museet.
          </note>
          <note>
            Med detta vill jag, fru talman, yrka bifall till hemställan i
            betänkandet och avslag på reservationerna.
          </note>
          <note type="speaker">
            Anf. 192 MARIANNE ANDERSSON (c)
          </note>
          <note>
            replik:
          </note>
          <note>
            Fru talman! Jag tänkte inte att jag skulle diskutera denna fråga
            mer i dag, men det är litet svårt att låta bli.
          </note>
          <note>
            Björn Kaaling säger att andra kulturer än vår egen har större
            betydelse än tidigare eftersom vi lever i ett mångkulturellt samhälle,
            och att det är viktigt att se hur museiorganisationen kan ordnas
            för att möta detta. Jag håller i högsta grad med om att det är
            på det sättet.
          </note>
          <note>
            Då var det märkligt att mötas av det här förslaget.
          </note>
          <note>
            Man struntade i detta här uppe i Stockholm, och man skulle ordna
            det i Göteborg. Det är bra att det ordnas i
          </note>
          <note>
            Göteborg, men jag tycker att det behövs på båda ställena. Det
            är mycket där kritiken ligger.
          </note>
          <note>
            Jag tror inte heller att museiorganisationen är en gång för alla
            given. Den kan säkert behöva ses över.
          </note>
          <note>
            Men här fanns det egentligen inget genomtänkt förslag om hur
            det skulle se ut. Det verkar, i alla fall att döma av den information
            vi har fått i utskottet, som att förslaget om vad som skulle ske
            här i Stockholm var litet grand ad hoc. Man hade funderat litet
            mer på vad som skulle ske i Göteborg. Det är just den hanteringen
            som är väldig olycklig. Det är den som har lett till den här polariseringen,
            och denna polarisering är egentligen tråkig. Den har ju dominerat
            hela kulturdebatten. Vi borde egentligen ha talat om andra viktiga
            saker också.
          </note>
          <note type="speaker">
            Anf. 193 BJÖRN KAALING (s) replik:
          </note>
          <note>
            Fru talman! Marianne Andersson menar att invandrarkulturen också
            måste få sin belysning här i
          </note>
          <note>
            Stockholm. Jag vill påpeka att vi på s. 124 i det betänkande
            som vi står bakom säger att när det gäller verksamheten vid de
            tre Stockholmsmuseerna har regeringen gett uppdraget att tillgodose
            invandrargruppernas behov. Detta står alltså i betänkandet.
          </note>
          <note>
            Jag vill understryka, Marianne Andersson, att det som Socialdemokraternas
            och Vänsterpartiets uppgörelse innebär är att de här museerna
            finns kvar med verksamhet i Stockholm och har det här uppdraget.
          </note>
          <note>
            Invandrarkulturerna kommer naturligtvis att belysas också i Stockholm
            i fortsättningen.
          </note>
          <note type="speaker">
            Anf. 194 MARIANNE ANDERSSON (c)
          </note>
          <note>
            replik:
          </note>
          <note>
            Fru talman! Det har ju hänt en del under hösten,
          </note>
          <note>
            Björn Kaaling, från det förslag som regeringen lade och till
            den kompromiss som är träffad. Jag tror att vi alla kan erkänna
            att det är på det sättet. Man har ju backat ordentligt från de
            uttalanden som vi hörde både av kulturministern och på annat håll
            i början. Då handlade det egentligen om att det skulle bli en
            stor flyttkarusell.
          </note>
          <note>
            I förmiddags diskuterade vi vem som bar skulden till den klantiga
            hanteringen. Man kan då inte låta bli att tänka på att det inte
            var utskottet som förorsakade den diskussion som uppstod utan
            att den kom innan.
          </note>
          <note>
            Då handlade det inte alls om att en fungerande verksamhet skulle
            finnas kvar i Stockholm.
          </note>
          <note type="speaker">
            Anf. 195 BJÖRN KAALING (s) replik:
          </note>
          <note>
            Fru talman! Vad beträffar frågan om hanteringen är det bara att
            konstatera att den kunde ha skötts bättre. Vi hade väl aldrig
            fått den här stora debatten efter det att propositionen presenterats
            om det hade gjorts en bra presentation av förslaget. Jag har ingen
            annan inställning än Marianne Andersson på den punkten.
          </note>
          <note>
            Däremot vill jag understryka att det är ett bra förslag, på det
            sätt som det nu har lyfts fram.
          </note>
          <note>
            Marianne Andersson tog upp frågan om Sjöhistoriska museet och
            Marinmuseum i Karlskrona. Jag vill också kommentera den, då jag
            inte hann göra det i mitt tidigare inlägg. Det är inte så att
            kulturutskottet har uttalat att myndigheten skall förläggas till
            Karlskrona. Vi har sagt att organisationskommittén skall få i
            uppdrag att se på möjligheterna att förlägga myndigheten till
            Karlskrona.
          </note>
          <note type="speaker">
            Anf. 196 JAN BACKMAN (m) replik:
          </note>
          <note>
            Fru talman! Jag kan instämma i mycket av det som
          </note>
          <note>
            Marianne Andersson sade, men jag vill ändå kommentera någon punkt.
          </note>
          <note>
            Björn Kaaling säger att de tre Stockholmsmuseerna har fått ett
            uppdrag att särskilt belysa invandrarkulturen i Sverige. Samtidigt
            har Historiska museet fått ett uppdrag att undersöka hur vi kan
            motverka främlingsfientlighet och rasism. Medelhavsmuseet och
          </note>
          <note>
            Historiska museet hänger organisatoriskt samman, och det är möjligt
            att det finns samordningsfördelar med att ha kvar den organisationen.
          </note>
          <note>
            Den nuvarande organisationen är inte en gång för alla given,
            säger Björn Kaaling. Det håller jag helt med om. När Museiutredningen
            föreslog en fortsatt utredning kring museiorganisationsstrukturen
            var inte tanken att det skulle ske på det här sättet. Vi pratade
            mycket där, om jag minns rätt, om medinflytande från berörda museer.
            En av våra idéer var t.o.m. att de själva skulle få utreda hur
            de skulle hänga ihop inbördes.
          </note>
          <note>
            Visserligen kan man påstå att Bengt Säve-
          </note>
          <note>
            Söderbergh - som var ordförande i Museiutredningen - är väldigt
            Stockholmsbunden, men att hans reaktion på förslaget om flytten
            skulle bero på att han är stockholmare vägrar jag att tro. Jag
            tror snarare att den beror på hans insikt i hur man skall bete
            sig med museiorganisation.
          </note>
          <note>
            Det finns numera tecken på att Östasiatiska museet har ett större
            inslag av konstvetenskap än av etnografi, vilket jag inte var
            riktigt medveten om tidigare.
          </note>
          <note>
            Jag skall kort säga något om Arbetets museum, fru talman. Det
            görs museala insatser för att sprida förståelse för arbetets villkor
            och även för kvinnors villkor i arbetslivet på andra håll än i
            Norrköping. Vår invändning var att det hade tagits initiativ av
            olika organisationer, som sedan inte tog det ekonomiska ansvaret
            fullt ut utan ansåg att staten skulle ta över det. Det var det
            vi opponerade oss mot.
          </note>
          <note type="speaker">
            Anf. 197 BJÖRN KAALING (s) replik:
          </note>
          <note>
            Fru talman! Det är möjligen kring Arbetets museum som jag skulle
            vilja fortsätta resonemanget med
          </note>
          <note>
            Jan Backman.
          </note>
          <note>
            Nog är det väl så, Jan Backman, att ni från moderat sida sitter
            fast i att Arbetets museum skulle vara arbetarrörelsens museum.
            Det är där ni har fastnat. Att
          </note>
          <note>
            Arbetets museum belyser arbetets historia innebär inte att det
            är och skall vara ett arbetarrörelsens museum.
          </note>
          <note>
            Det finns eldsjälar på andra håll i landet som bedriver sådan
            verksamhet.
          </note>
          <note>
            Jag tycker att det är viktigt att framhålla just att det är rimligt
            att vi i samhället har åtminstone ett museum som lyfter fram arbetet
            och arbetets historia.
          </note>
          <note>
            På samma sätt som vi avsätter statliga resurser till
          </note>
          <note>
            Tekniska museet, som visar maskinernas historia och den tekniska
            utvecklingen, är det väl rimligt att vi avsätter en del statliga
            resurser också för att belysa arbetets villkor.
          </note>
          <note type="speaker">
            Anf. 198 JAN BACKMAN (m) replik:
          </note>
          <note>
            Fru talman! Jag kan hålla med Björn Kaaling om att det kanske
            var litet överilat av oss att stryka hela det statliga anslaget
            till Arbetets museum. Men vi ville med det göra den markeringen
            att de ursprungliga huvudmännen också måste vara med och ta sitt
            ansvar och känna att det är de som skall föra verksamheten vidare.
            Statens stöd måste sedan komma som en följd av att man själv visar
            att man kan ta ansvar.
          </note>
          <note type="speaker">
            Anf. 199 EWA LARSSON (mp) replik:
          </note>
          <note>
            Fru talman! De tre museerna i Stockholm, som vi nu talar om,
            bedriver sin verksamhet precis på det sätt som vi önskade i utredningen.
            Utifrån sina olika karaktärer gör de just det. Varför skall de
            administreras från Göteborg? Jag och Miljöpartiet vill först se
            en utredning som styrker att det skulle bli bättre då.
          </note>
          <note>
            Och varför skall vi ta beslut i dag, om det skall dröja flera
            år innan någonting händer? Varför då inte ta ett beslut om utredning
            först? Då slipper vi den oro som finns i dag.
          </note>
          <note>
            Sedan hade jag också tänkt fråga Björn Kaaling om han höll med
            om att den här frågan har hanterats på ett demokratiskt helt förkastligt
            sätt, men det har han redan tillstyrkt, fast med en annan formulering.
          </note>
          <note>
            Jag avstår därför från att ställa den frågan.
          </note>
          <note type="speaker">
            Anf. 200 BJÖRN KAALING (s) replik:
          </note>
          <note>
            Fru talman! När det gäller den demokratiska aspekten tycker jag
            att kulturministern i dag gav ett bra svar. När organisationskommittén
            kan återkomma till riksdagen har ju riksdagen möjlighet att ta
            ställning.
          </note>
          <note>
            Miljöpartiet brukar återkomma just till påståendet om det odemokratiska
            handläggandet. I sin reservation framhåller Miljöpartiet avsaknaden
            av utredningar och remiss av frågan och att detta är en allvarlig
            brist på respekt för det demokratiska systemet.
          </note>
          <note>
            I en annan reservation, om ett filmmuseum, föreslår Miljöpartiet
            att vi i riksdagen i dag skall fatta beslut om att ett filmmuseum
            omedelbart skall projekteras. Man vill anvisa 4 miljoner kronor
            till detta. Här kräver inte Miljöpartiet någon utredning eller
            något remissförfarande.
          </note>
          <note>
            Är inte också detta en allvarlig brist på respekt för det demokratiska
            systemet? Var finns logiken, Ewa
          </note>
          <note>
            Larsson?
          </note>
          <note type="speaker">
            Anf. 201 EWA LARSSON (mp) replik:
          </note>
          <note>
            Fru talman! Jag väntade på att få den frågan, så jag har förberett
            ett svar, nämligen en projektering.
          </note>
          <note>
            Man beslutar om ekonomi till en projektering för att sedan fatta
            beslut om vad den egentligen skall innehålla. Det måste finnas
            pengar för att sätt i gång och projektera, på precis samma sätt
            som vi i dag beslutar om 3,7 miljoner till Göteborgs etnografiska
            museum, så att det kan få möjlighet att visa alla de fantastiska,
            nationellt intressanta föremål som det har.
          </note>
          <note>
            Varför beslut i dag?
          </note>
          <note type="speaker">
            Anf. 202 BJÖRN KAALING (s) replik:
          </note>
          <note>
            Fru talman! Vi har uppenbarligen inte samma syn på när projektering
            kommer in i ett byggled.
          </note>
          <note>
            Får jag ta tillfället i akt, fru talman, att kommentera det både
            Ewa Larsson och Charlotta Bjälkebring tog upp tidigare, frågan
            om ett kvinnomuseum. Där skulle jag vilja stryka under att jag
            inte har uppfattat att det råder någon som helst delad mening
            i kulturutskottet om vikten av att inom museiväsendet lyfta fram
            också kvinnornas historia. Det framhålls också i kulturpropositionen.
          </note>
          <note>
            Skillnaden mellan utskottets majoritet å ena sidan och Vänsterpartiets
            och Miljöpartiets reservation å den andra handlar i stället om
            på vilket sätt detta görs bäst. Utskottsmajoriteten menar att
            kvinnoperspektivet självklart skall läggas in i den ordinarie
            verksamheten. Detta understryks av att utskottet ställer sig bakom
            regeringens förslag om att ändra det statliga bidragssystemet
            så att museerna kan använda en mindre del av anslaget för att
            prioritera bl.a.
          </note>
          <note>
            könsperspektivet.
          </note>
          <note type="speaker">
            Anf. 203 ELISA ABASCAL REYES (mp):
          </note>
          <note>
            Fru talman! Bakom talarstolen finns en bild av en
          </note>
          <note>
            Tjuktjuk-kvinna, en kvinna tillhörande en av de många folkgrupper
            runt om i vår gemensamma värld som slåss för sin rätt att behålla
            sin kultur och som för en daglig kamp för sitt existensberättigande.
            Världens folk har en plats på såväl Folkens museum i Stockholm
            som på det etnografiska museet i Göteborg.
          </note>
          <note>
            Mot bakgrund av vissa s.k. vetenskapliga inslag i vårt historiska
            arv, den rasbiologiska forskningen, där
          </note>
          <note>
            Sverige i mer än hundra år, långt in på vårt nuvarande sekel,
            bidrog till plundring och mord av människor, anser jag att det
            finns ett ansvar att i dag via våra gemensamma resurser förvalta
            de föremål vi har med största respekt, utifrån perspektivet att
            föremålssamlande i sig inte har ett egenvärde, men att viljan
            att vårda föremål och bejaka en annan människogrupps kultur och
            existensberättigande har ett mycket högt värde.
          </note>
          <note>
            Fru talman! Jag delar inte den föraktfulla syn som i debatten
            uttryckts kring föremålsvård. I en av Folkens museums fem klimatzoner
            finns tio kubikmeter mänskliga rester bevarade. Egentligen är
            min grundinställning att såväl föremål som mänskliga kvarlevor
            skall återbördas till sitt ursprung närhelst detta är möjligt
            och det finns en mottagare som begär det.
          </note>
          <note>
            Dessa föremål kan ersättas med nyare föremål, och på så sätt
            bidrar man till att främja utbytet och stärka olika folkgruppers
            rätt till skapande runt om i världen.
          </note>
          <note>
            Det är av praktiska skäl än så länge inte möjligt, och därför
            har vi ett stort ansvar att förvalta och visa föremålen med betydande
            etiska hänsyn. Jag vill i sammanhanget ge en eloge till Folkens
            Museum i Stockholm för det internationella initiativ man tagit
            till att driva på diskussionen kring återlämnande av föremål.
          </note>
          <note>
            Men detta är bara en aspekt på Folkens museums verksamhet. Museet
            har under senare år byggt upp stabila men vitala kontakter med
            olika etniska föreningar i Stockholm, och museets verksamhet präglas
            av ett stort utbyte med varierande program. Representanter för
            Stockholms sameförening har litet skämtsamt kallat Folkens museum
            för sin ambassad i
          </note>
          <note>
            Stockholm - vilket inte kan tolkas som annat än en komplimang.
          </note>
          <note>
            Det är positivt att man föreslår nytänkande och nya satsningar.
            Ett världsmuseum i Göteborg är en god idé, som jag stöder till
            fullo. Dock verkar Marita
          </note>
          <note>
            Ulvskogs inställning inte ha varit att främst verka för en kreativ
            verksamhet, snarare har hon velat visa hur tuff hon är och hur
            mycket makt hon har när hon driver ärendet på ett sådant sätt
            att så många känner sig överkörda, vilket framkommit inte minst
            i de demonstrationer som har hållits.
          </note>
          <note>
            Nytänkande är också bra på det sättet att vi inte får acceptera
            en tendens till exotism i utställningsverksamheten. Det undviks
            med ett större publikt underlag, vilket kan nås om utställningsbudgeten
            utökas, såsom Miljöpartiet föreslagit. Viljan, kunskapen och nytänkandet
            finns faktiskt hos museipersonalen, inte på Kulturdepartementet.
          </note>
          <note>
            Fru talman! Ett världskulturmuseum ger i och för sig möjligheter
            att betona det moderna antropologiska perspektivet. När kommer
            t.ex. exempel den första utställningen om kulturella koder hos
            kommunalpampen och hans föremål - en utställning som inte gjorts
            med hans egna ögon? Man har ju tagit sig friheten att skildra
            andra folkgrupper med egna ögon, varför kan man då inte göra en
            utställning om kommunalpampar som grupp, utifrån den maktfaktor
            de som grupp och individer utgör i så många samhällen? Eller är
            det för känsligt fortfarande? Ge museerna fler möjligheter att
            utvecklas även i detta avseende! Då menar jag inte specifikt förslaget
            om kommunalpampar, utan jag menar möjligheten att utmana mer.
            I tider när folk förlorar sina jobb för att de uttrycker sina
            personliga åsikter behövs en kulturminister som stöttar en sådan
            utveckling.
          </note>
          <note>
            Vad gäller nytänkande får hon inte ge med den ena handen och
            ta med den andra, som hon föreslår.
          </note>
          <note>
            Folkens museum har liksom de andra museerna kämpat i stark motvind
            med stora ekonomiska problem, och nästa år får minst 15 % av personalstyrkan
            gå på grund av nedskärningar. Som ledamot av Folkens museums styrelse
            vill jag betona att detta har varit ett mycket tungt beslut att
            fatta.
          </note>
          <note>
            Det är bra att Göteborgs etnografiska museum i stället för att
            läggas ned, som vi befarade, ges huvudmannaskap och resurser.
            Men jag är mycket orolig för vad som skall hända med den befintliga
            verksamheten i Stockholm. Som jag ser det är det inte möjligt
            att få fram ekonomiska resurser till en bra och kreativ utställningsverksamhet
            i Stockholm samtidigt som vi bygger ett världskulturmuseum i Göteborg.
            Och då förlorar vi, därför att ett nytt världskulturmuseum i
          </note>
          <note>
            Göteborg innebär mindre utbud än fyra välfungerande museer i
            Stockholm och Göteborg med en vettig utställningsbudget.
          </note>
          <note>
            Fru talman! Jag struntar blankt i om verksamheten ligger i Sundsvall,
            Eslöv, Stockholm eller Göteborg.
          </note>
          <note>
            Jag bryr mig i första hand om att utbudet skall vara så stort
            och varierat som möjligt - med största möjliga tillgänglighet
            - och att verksamheten håller hög kvalitet och utvecklas. Regional
            fördelning av kulturresurserna är bra, men det kan inte vara ett
            självändamål som sker på verksamhetens bekostnad.
          </note>
          <note>
            Jag vill också yrka bifall till reservation 40.
          </note>
          <note>
            Sedan vill jag ställa två frågor till Jan Backman och framför
            allt till Björn Kaaling: Vad är
          </note>
          <note>
            "invandrarkulturen"? Eftersom ni använde det uttrycket i era
            repliker alldeles nyss vill jag att ni förklarar för mig, om ni
            vågar, vad är "invandrarkulturen"?
          </note>
          <note type="speaker">
            Anf. 204 BJÖRN KAALING (s) replik:
          </note>
          <note>
            Fru talman! Jag vill börja med att tacka för den kultur som Elisa
            Abascal Reyes har bestått oss med i form av den bild som visades
            här.
          </note>
          <note>
            Jag reagerade framför allt när Elisa Abascal Reyes sade att jag
            skulle ha gett uttryck för en föraktfull syn på föremålsvården.
            Jag förstår inte riktigt hur Elisa
          </note>
          <note>
            Abascal Reyes har kunna få den uppfattningen. Jag kanske var
            otydlig, i så fall beroende på tidsbrist. Jag underströk i mitt
            inledningsanförande att utskottet står bakom de mål för museiområdet
            som regeringen har föreslagit. Ett av de fyra mål som jag inte
            ansåg mig ha tid att läsa upp var följande:
          </note>
          <note>
            Inrikta museernas inre verksamhet mot förbättrad vård och registrering
            av föremålen.
          </note>
          <note>
            Till detta vill jag gärna till Elisa Abascal Reyes säga att den
            nuvarande regeringen faktiskt har sett till att det har satsats
            235 miljoner kronor på ett stort
          </note>
          <note>
            Sesamprojekt, som just har varit inriktat på att förbättra föremålsvården
            vid landets museer. Det har varit ett bra projekt. Det finns all
            anledning att gå vidare på det området när det gäller föremålen
            och att förbättra vården av dem.
          </note>
          <note type="speaker">
            Anf. 205 ELISA ABASCAL REYES (mp)
          </note>
          <note>
            replik:
          </note>
          <note>
            Fru talman! När det gäller föremålsvård sade jag att det finns
            en föraktfull inställning uttryckt i debatten, inte minst från
            chefen för Kulturdepartementet, som i flera uttalanden haft ett
            visst förakt och nästan fnyst åt föremålsbehandlingen, att man
            bara är inriktad på föremålen och inte bryr sig om den publika
            verksamheten.
          </note>
          <note>
            När det gäller IT-satsningar och Sesamprojektet, som Björn Kaaling
            talar så varmt om, måste jag säga att det i mina ögon framstår
            som rena skämtet. Man anslår medel för att anställa personal för
            att göra en elektronisk dokumentering av föremål, vilket t.ex.
          </note>
          <note>
            skett på Folkens museum, men man ger dem inga pengar till reprokameror
            eller den elektroniska utrustning som krävs för att genomföra
            själva dokumenteringen. Vi stod inför den situationen att vi kunde
            anställa fem personer, men de skulle få sitta med penna och papper
            och försöka överföra föremålen elektroniskt. Är det en bra kulturpolitik?
            Det var
          </note>
          <note>
            Sesamprojektet.
          </note>
          <note>
            Sedan noterade jag att Björn Kaaling fortfarande inte har svarat
            på frågan: Vad är "invandrarkulturen"?
          </note>
          <note type="speaker">
            Anf. 206 BJÖRN KAALING (s) replik:
          </note>
          <note>
            Fru talman! Vården av föremålen, det vill jag understryka, har
            museerna ansvaret för. Detta skall rymmas inom de ramar som gäller
            för museerna. I
          </note>
          <note>
            första hand är det naturligtvis fråga om hur man prioriterar
            sina resurser. Elisa Abascal Reyes, ledamöterna i ett museums
            styrelse har väl de bästa möjligheterna att påverka och att se
            till att de museiresurser man har faktiskt räcker till föremålsvården.
            Det är beklagligt med sådant som det som inträffat på Etnografiska
            Museet. Dess textilsamling har alltså råkat ut för ett stort malangrepp.
            Det ankommer självfallet på styrelsen att se till att personalen
            får de resurser som behövs för att konservera om dessa material.
            Utöver detta har det under några års tid varit möjligt för museerna
            att använda SESAM-pengar för att bättre kunna ta hand om sina
            föremål.
          </note>
          <note type="speaker">
            Anf. 207 ELISA ABASCAL REYES (mp)
          </note>
          <note>
            replik:
          </note>
          <note>
            Fru talman! Björn Kaaling gör det enkelt för sig genom att lägga
            hela skulden på styrelsen och säga att vi inte har lyckats förvalta
            pengarna. Föremålsvården klarar vi, men vad vi inte klarar är
            utställningsbudgeten. Museets ledning får ett bristfälligt underlag
            när det gäller att åstadkomma en vettig verksamhetsbudget. Det
            har lett till synen på museerna att de inte klarar sina uppdrag
            och att de är tråkiga. Det har framförts inte minst av kulturminister
            Marita Ulvskog, som tyvärr inte är här just nu.
          </note>
          <note>
            Vi har största respekt för föremålsvården, men pengarna räcker
            alltså inte. Vad begär Björn Kaaling?
          </note>
          <note>
            Begär han att styrelsen själv skall plocka fram pengar? Jag har
            ingen miljon att bidra med. Vad skall man göra när riksdagen ständigt
            beslutar om nedskärningar i budgeten och inte ens kompenserar
            för löneökningar? Vad skall man då göra? Hur skall styrelsen på
            ett vettigt sätt då hantera sitt uppdrag, nämligen att stå för
            en bra utställningsbudget och en bra föremålsvård? Det här går
            inte ihop. Därför tvingas vi avskeda folk. Det är alltså ett tvång,
            Björn Kaaling, inte ett nöje, och detta kan styrelsen inte lastas
            för.
          </note>
          <note>
            Jag noterar att Björn Kaaling fortfarande inte har svarat på
            frågan om vad "invandrarkulturen" är för något. För mitt vidkommande
            finns det ingenting som kallas för "invandrarkulturen". Jag tar
            gärna en diskussion med Björn Kaaling efter den här debatten.
            Vi kan föra den utanför denna kammare eller någon annanstans -
            var som helst. Jag vill gärna ha ett svar på den frågan.
          </note>
          <note>
            (forts.)
          </note>
          <note>
            Ajournering
          </note>
          <note>
            På förslag av andre vice talmannen medgav kammaren kl. 18.00
            att ajournera förhandlingarna till kl.
          </note>
          <note>
            18.10 för att socialförsäkringsutskottet skulle beredas möjlighet
            att sammanträda.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.10.
          </note>
          <note>
            5 § (forts.) Kulturpolitik, m.m. (forts. KrU1)
          </note>
          <note>
            Museer, kulturvård m.m. (forts.)
          </note>
          <note type="speaker">
            Anf. 208 JOHAN LÖNNROTH (v):
          </note>
          <note>
            Fru talman! Fanny Rizell ställde frågan: Hur tänder man eldsjälarnas
            eldar? Hon ansåg att vi kanske inte klarar det. Jag kan hålla
            med om att det inte är så lätt.
          </note>
          <note>
            Få har i den här debatten pratat om själva idén med världskulturmuseet.
            Hur tänder vi den elden -
          </note>
          <note>
            människor som verkligen brinner för en idé? Jag besökte Etnografen
            i Göteborg tillsammans med två av mina barnbarn, två flickor som
            är åtta respektive nio år. Jag hade litet svårt att tända dem
            för de världsunika paracastextilierna. Det var litet väl abstrakt.
          </note>
          <note>
            Sedan kom vi till en nybyggd avdelning, som iordningställts i
            samarbete med Göteborgs universitet och som innehåller ett slags
            kubanska offeraltare.
          </note>
          <note>
            Det är här fråga om en mycket märklig religion, som är ett slags
            blandning av katolicism och afrikanska naturreligioner. Olika
            dockor representerar olika mänskliga egenskaper. Olika föremål
            anknyter till de olika gudarna. Det finns också små offerskålar.
            Vi lade en peng i en offerskål och bad till våra egna gudar. Jag
            tror att det väckte många idéer hos mina båda barnbarn. Vi pratade
            om det här efteråt. På något sätt kunde de relatera till sina
            egna upplevelser när de var i Jonsereds kyrka och lyssnade på
            prästens avslutande ord osv. De kunde se att det finns många gemensamma
            drag i de olika religionerna i världen.
          </note>
          <note>
            Jag tror att idén med det nya världskulturmuseet måste handla
            om att vi alla är av samma blod. Vi är världsmedborgare med samma
            mänskliga problem -
          </note>
          <note>
            kärlek, död etc. - som vi grubblar över. Folk har vandrat kors
            och tvärs i världen. Våra myter och religioner bygger i grunden
            på samma mänskliga erfarenheter. Jag tror att det är väldigt få
            som riktigt har förstått att i botten av alla världsreligioner
            - kristendomen, islam, hinduismen osv. - finns ungefär samma mänskliga
            myter. Det är i själva verket mycket små skillnader mellan de
            grundläggande tankarna. Detta skulle jag vilja att det nya världskulturmuseet
            kunde belysa i ett historiskt långt perspektiv.
          </note>
          <note>
            Jag hoppas självklart att vi skall få rum också för en liten
            svensk avdelning, där man visar att den svenska kulturen faktiskt
            också har byggts upp av många vandrande folk, exempelvis tyskar,
            kineser, judar, italienare, assyrier och bosnier.
          </note>
          <note>
            Till er göteborgare - få är i och för sig närvarande just nu
            - vill jag säga att jag räknar med att bl.a. Kia
          </note>
          <note>
            Andreasson, Lennart Fridén och Erling Bager, som varit ganska
            tysta i den här debatten, engagerar sig i det positiva här.
          </note>
          <note>
            Till er stockholmare - Elisabeth Fleetwood, Ewa
          </note>
          <note>
            Larsson osv. - vill jag säga följande: Sluta älta vad
          </note>
          <note>
            Marita Ulvskog sade! Hon är väl ingen gud. Det är klart att hon
            säger en och annan sak som inte är så klok. Men varför hålla på
            och älta det? Vad är det för intressant med det? Låt oss nu tillsammans
            bygga det nya!
          </note>
          <note>
            Till Elisa Abascal Reyes har jag en liten fråga: Jag har med
            stort intresse läst det yttrande från Folkens
          </note>
          <note>
            Museum som Elisa Abascal Reyes varit med om att utforma och som
            gäller Kulturutredningens betänkande. Där föreslår ni ett nationellt
            ansvarsmuseeum för
          </note>
          <note>
            Etnografen i Göteborg och Folkens museum i Stockholm. Elisa Abascal
            Reyes säger att det inte spelar henne någon roll var de olika
            museerna ligger. Men varför skulle vi inte kunna ha det nationella
            ansvaret i
          </note>
          <note>
            Göteborg? Vad är det som gör att Elisa Abascal Reyes nödvändigt
            vill ha detta nationella ansvar i Stockholm?
          </note>
          <note>
            I går besökte jag Medelhavsmuseet här i Stockholm. Jag besökte
            Bagdad Café där, ett väldigt fint ställe. Jag såg att det låg
            framme ett exemplar av
          </note>
          <note>
            Kattresan på arabiska. Det var också en ahaupplevelse. Jag har
            en stark känsla av att vi göteborgare har oerhört mycket att lära
            av de fantastiska museer som finns i Stockholm. Jag tror faktiskt
            att också ni stockholmare kan tåla att er andel av de statliga
            pengarna på museiområdet kan minska från 83 % till kanske
          </note>
          <note>
            80 %.
          </note>
          <note>
            Jag förstår att det är jättejobbigt, men jag kan försäkra Elisa
            Abascal Reyes att det som personalen på museerna i Göteborg i
            många år varit utsatt för har varit bra mycket mera dramatiskt
            än de mycket svåra beslut som Elisa Abascal Reyes varit tvungen
            att vara med och fatta.
          </note>
          <note>
            Till sist yrkar jag bifall till hemställan i utskottets betänkande.
            Jag hoppas att vi nu skall kunna diskutera det nya som skall växa
            fram och att vi kan sluta älta det gamla.
          </note>
          <note type="speaker">
            Anf. 209 ELISA ABASCAL REYES (mp)
          </note>
          <note>
            replik:
          </note>
          <note>
            Fru talman! Inledningen av Johan Lönnroths anförande gjorde mig
            mycket glad. Han uttryckte där en del tankegångar om kulturen
            som tidigare inte har kommit fram men som även jag något försökte
            åskådliggöra när jag uttalade mig positivt om idén om ett världskulturmuseum.
            Men sedan urartade anförandet från världsmedborgaren och internationalisten
            Johan
          </note>
          <note>
            Lönnroth till en lokalpatriotisk pannkaka. Det är väldigt synd.
          </note>
          <note>
            Jag vill, för den händelse att Johan Lönnroth inte har noterat
            det, påpeka att jag sitter på Sörmlandsbänken. Jag har inget intresse
            av att företräda Stockholm, och jag tänker över huvud taget inte
            ge mig in i detta resonemang.
          </note>
          <note>
            Det som är intressant är hur budgetarna nu ser ut.
          </note>
          <note>
            Man har år efter år skurit ned budgetarna. De skärs ned för nästa
            år, och man kommer antagligen att skära ned dem mer, eftersom
            det inte kommer att finnas pengar till de här ändamålen. Vi menar
            att det borde ha gjorts en förutsättningslös utredning innan man
            genomför beslutet.
          </note>
          <note>
            Det är vidare så, Johan Lönnroth, att varken jag, mitt parti
            eller någon företrädare för Folkets museum har uttryckt sig negativt
            till att Etnografiska museet i
          </note>
          <note>
            Göteborg skall få pengar och statlig hjälp eller till att det
            skall bli ett ansvarsmuseum. Vi kan också tänka oss att det får
            huvudmannaskapet, men detta bör utredas i en demokratisk process.
            Där bör de som är kunniga och insatta i sammanhanget beredas möjlighet
            att yttra sig.
          </note>
          <note>
            Vi vill alltså inte neka Etnografiska museet i Göteborg, som
            är ett väldigt bra museum, stöd. Vi vet precis hur svårt man där
            har det. Vi har bara befarat, inte förväntat oss, att detta museum
            skulle läggas ned.
          </note>
          <note>
            Nu är det inte Johan Lönnroth som skriver det förslag som läggs
            fram nästa år, utan det gör chefen för Kulturdepartementet Marita
            Ulvskog. Det är då kanske inte så konstigt om vi hänvisar till
            de kulturpolitiska uttalanden som hon har gjort och som har varit
            allt annat än betryggande.
          </note>
          <note>
            Jag lovar att inte ytterligare älta vad Marita Ulvskog har sagt,
            om Johan Lönnroth å sin sida tar till sig att inte ytterligare
            älta ett lokalpatriotiskt perspektiv.
          </note>
          <note>
            Jag tycker att vi har sett nog av det i den här kammaren.
          </note>
          <note type="speaker">
            Anf. 210 JOHAN LÖNNROTH (v) replik:
          </note>
          <note>
            Fru talman! Jag skall försöka skärpa mig och bli mindre lokalpatriotisk.
            Jag skall också gärna erkänna att jag då och då i den här debatten
            har gjort mina överslag. Reaktionerna från Stockholm och speciellt
            riksmediernas sätt att spegla hela den här historien har ibland
            gjort mig så ärligt förbaskad att jag själv har gått till överdrift.
            Jag skall försöka att hålla tillbaka den känslan, eftersom den
            är oerhört ofruktbar.
          </note>
          <note>
            Vad gäller Göteborgs museers historia vill jag -
          </note>
          <note>
            för att förenkla litet grand - säga att det en gång i tiden var
            kulturintresserade liberala grosshandlare och kapitalister som
            byggde upp museerna. Det höll inte i längden, utan kommunen tvangs
            gå in. I dag är det så att vi göteborgare genom kommunalskatten
            i allt väsentligt betalar våra egna museer.
          </note>
          <note>
            Eftersom Göteborgs kommunala kris har varit så fruktanvärt hård
            har det gjorts oerhört dramatiska nedskärningar. På Etnografiska
            museet i Göteborg finns det i dag totalt åtta anställda. Jämför
            det trots allt, Elisa Abascal Reyes, med Folkens museum! Jag förstår
            problemen vid Folkens museum, men de kan inte jämföras med påfrestningarna
            på den här personalen.
          </note>
          <note>
            Det kan vidare faktiskt vara så att vi får arbeta litet mer för
            att få andra finansiärer. Jag är säker på att
          </note>
          <note>
            Elisa Abascal Reyes med sin övertalningsförmåga kommer att klara
            att dra in sådana pengar också från andra håll.
          </note>
          <note type="speaker">
            Anf. 211 ELISA ABASCAL REYES (mp)
          </note>
          <note>
            replik:
          </note>
          <note>
            Fru talman! Jag får väl tacka för det sista, även om jag inte
            riktigt vet hur jag egentligen skall tolka det.
          </note>
          <note>
            Jag får göra det för julefridens skull.
          </note>
          <note>
            Låt mig en gång för alla göra klart att Miljöpartiet, jag och
            även Folkens museum - jag känner till den institutionen, även
            om jag i dag inte kan föra dess talan, eftersom jag är här som
            representant för Miljöpartiet - verkligen vill stödja Etnografiska
            museet i
          </note>
          <note>
            Göteborg. På lång och även på kort sikt måste det göras en omfördelning
            eller omprioritering av medelsanvisningar, statligt huvudmannaskap
            och ansvarsmuseer över landet. Jag tror att Johan Lönnroth och
            jag är ense om det.
          </note>
          <note>
            Problemet är bara hur det här har gått till. Man har ryckt ut
            sidor ur propositionen innan man har hört berörda parter. Det
            är alltså inte de som faktiskt sysslar med verksamheten som har
            berett ärendet. Man kan fråga sig hur det då blir. Jag förstår
            mycket väl de problem som Etnografiska museet i Göteborg har haft,
            men jag tycker inte att det motiverar att man nu gör en felaktig
            satsning. Jag syftar då inte på ett världskulturmuseum i sig utan
            på en felaktig satsning som innebär en kostnadsfördyring.
          </note>
          <note>
            Man skulle i stället kunna höja utställningsbudgeten för Folkens
            museum, museerna i Stockholm och det museum som ligger i Göteborg.
            Detta klarar man gott och väl med tanke på den kostnad för en
            stor administrativ omorganisation som man annars måste ta på sig.
          </note>
          <note>
            Jag förstår egentligen inte riktigt varför man har detta perspektiv
            och visar denna iver att ställa de här två museerna mot varandra.
            Det är ingen, Johan
          </note>
          <note>
            Lönnroth, som vill göra det.
          </note>
          <note type="speaker">
            Anf. 212 JOHAN LÖNNROTH (v) replik:
          </note>
          <note>
            Fru talman! Låt oss då tillsammans, Elisa Abascal
          </note>
          <note>
            Reyes och jag, verkligen arbeta för att de knappa medel som det
            nu gäller - vi vill ju båda ha mera kulturpengar men kommer att
            tvingas leva med en begränsad totalbudget - arbeta för att en
            minimal andel av de här pengarna skall gå till olika administrativa
            uppgifter. Vi har faktiskt möjlighet att jobba för det. Kulturministern
            har ju inbjudit samtliga partier att delta i arbetet för detta.
          </note>
          <note>
            Dessutom var trots allt en av inspirationskällorna till hela
            den här idén faktiskt ert remissvar till Kulturutredningen, där
            ni framförde just denna tanke. Det har varit en ganska långvarig
            demokratisk process via
          </note>
          <note>
            Kulturutredningen, remissvaren osv. Man säger i varje fall i
            Göteborg att idén ursprungligen härstammar från Folkens museum
            i Stockholm. Elisa Abascal
          </note>
          <note>
            Reyes kan väl passa på att vara litet stolt över detta.
          </note>
          <note>
            Kanske är det rent av hon själv som har kommit på den glänsande
            idén om det nya världskulturmuseet.
          </note>
          <note type="speaker">
            Anf. 213 ELISABETH FLEETWOOD (m)
          </note>
          <note>
            replik:
          </note>
          <note>
            Fru talman! Jag fick en uppmaning från Johan
          </note>
          <note>
            Lönnroth att sluta älta vad Marita Ulvskog har sagt.
          </note>
          <note>
            Jag tar för givet att Johan Lönnroth inte tror att jag eller
            någon annan här ältar för ältandets skull. Vi är ganska förfärade
            över det sätt på vilket det här har förts fram till oss här i
            riksdagen.
          </note>
          <note>
            Jag instämmer i vad Elisa Abascal Reyes sade. Vi har inga tankar
            på någonting annat än att bifalla pengarna till Göteborg och samarbetet
            mellan Göteborg och Stockholms etnografiska. Det har vi alla gjort
            i ett enigt utskott. Men vi tycker att det är helt fel att stoppa
            in de andra under samma hatt.
          </note>
          <note>
            Jag hoppas att Johan Lönnroth lyssnar på mig, fastän Hans Andersson
            har satt sig bredvid honom.
          </note>
          <note>
            Vet Johan Lönnroth att Östasiatiska, på grund av att de tillhör
            Statens konstmuseer, har följande verksamheter tillsammans med
            Nationalmuseum: administration av depostitioner av vandringsutställningar,
            förvaltning och personalavdelning, fotografer, tekniker, vaktmästare,
            registrator, postutkörning, telefonväxel, papperskonservator,
            transport, driftsansvar m.m. och bevakning, som är mycket dyrt.
            Därtill kommer samarbete mellan affärerna.
          </note>
          <note>
            Detta måste Östasiatiska betala för om de hamnar under en annan
            hatt. Det är kostnader som kommer att belasta kulturbudgeten,
            eftersom de inte kan begära att få pengarna från Göteborg. För
            det menar väl inte
          </note>
          <note>
            Johan Lönnroth? De måste betala Nationalmuseum för dessa tjänster
            när de inte tillhör samma organisation. Sådana är ju reglerna.
            Det är en av anledningarna. Men när vi har fört fram detta har
            vi inte vunnit något gehör för det. Undra på att vi fortsätter
            att fråga
          </note>
          <note>
            Marita Ulvskog vad hon avser!
          </note>
          <note type="speaker">
            Anf. 214 JOHAN LÖNNROTH (v) replik:
          </note>
          <note>
            Fru talman! Vi har också riktat kritik mot sättet att hantera
            den här frågan. Också jag själv har varit kritisk. Det finns säkert
            en lång rad problem som Organisationskommittén nu får behandla.
            Elisabeth Fleetwood vet säkert oändligt mycket mer än jag om olika
            komplikationer av den typen som hon beskrev.
          </note>
          <note>
            Men läget är nu sådant att det satts stopp för flytten av dessa
            museer genom en uppgörelse mellan
          </note>
          <note>
            Vänsterpartiet och Socialdemokraterna. Vi vill inte ha alla era
            saker, Elisabeth Fleetwood! Det är jättefina saker och långa underjordiska
            hyllmeter, men vi skulle aldrig klara att använda alla de sakerna.
            Det handlar inte om det. Och nog måste man kunna se till att maximalt
            med pengar i den nya gemensamma budgeten går till själva verksamheten.
            De administrativa problemen måste kunna hanteras. Det kan inte
            vara så att olika gamla komplikationer inte går att lösa
          </note>
          <note>
            - om viljan att lösa sådana problem verkligen finns på alla håll.
            Det får kommittén titta närmare på.
          </note>
          <note type="speaker">
            Anf. 215 ELISABETH FLEETWOOD (m)
          </note>
          <note>
            replik:
          </note>
          <note>
            Fru talman! Blanda inte äpplen och päron, Johan
          </note>
          <note>
            Lönnroth! Detta är en kostnad som skall betalas. Det gäller inte
            några administrativa problem. Frakter och utlåning av föremål
            - kanske till Göteborg eller någon annanstans - är sådant som
            kostar pengar. Sedan min tid i SKM vet jag vad bevakningen kostar.
            16 miljoner, tror jag att det var, bara för Nationalmuseum och
          </note>
          <note>
            SKM. Det är pengar, det också.
          </note>
          <note>
            Jag är ofta kritisk mot riksmediernas sätt att framföra saker,
            särskilt när det gäller personer. Men här måste jag säga att de
            har lyssnat mer på personalen och experterna på respektive museum
            än vad Marita
          </note>
          <note>
            Ulvskog gjorde innan hon kom med den här propositionen. Då hade
            hon inte lyssnat på dem alls.
          </note>
          <note>
            Det är märkligt att Vänsterpartiets partimotion var enig med
            alla övriga fem partier. Sex partier var eniga om att flytten
            inte var bra för Sveriges gemensamma museiväsen, utan det var
            enbart ett socialdemokratiskt förslag. Sedan har ni svängt, och
            genom att se och lyssna till ert kroppsspråk och andra språk i
            korridorerna har jag kunnat ana hur detta gått till. Men det är
            er sak, och det får ni stå för. Ni ha lämnat er partimotion, och
            det beklagar jag.
          </note>
          <note type="speaker">
            Anf. 216 JOHAN LÖNNROTH (v) replik:
          </note>
          <note>
            Fru talman! Nej, vi har inte lämnat vår partimotion. Det eniga
            gruppbeslut vi fattade var att vi skulle ställa upp på en lösning
            under förutsättning att den var förenlig med vårt partimotion.
            Den innebar att vi inte ville ha museerna flyttade till Göteborg.
            Däremot sade vi ja till samordningen mellan museerna.
          </note>
          <note>
            Sedan vill jag säga ett par ord om medierna. Visst har medierna
            lyssnat på personal vid museerna i
          </note>
          <note>
            Stockholm. De har också speglat en del ganska hårresande uttalanden
            från olika företrädare för både museer och andra. Jag kan nämna
            vad Nobelstiftelserns förre ordförande sade om kulturministern.
            Jag tänker inte älta det. Men det olyckliga, så långt jag har
            kunnat följa riksmedierna, är att väldigt få har gett sig ned
            till Göteborg och frågat t.ex. dem som arbetar på
          </note>
          <note>
            Etnografiska i Göteborg. Vad tycker de? Vilka idéer finns i Göteborg
            om det nya världskulturmuseet?
          </note>
          <note>
            Mycket litet av detta har speglats jämfört med olika hårresande
            uttalanden på riksnivå av olika potentater i
          </note>
          <note>
            Stockholm.
          </note>
          <note type="speaker">
            Anf. 217 EWA LARSSON (mp) replik:
          </note>
          <note>
            Fru talman! Jag undrar vad det är för uppgörelse som Johan Lönnroth
            talar om. I det pressmeddelande som Marita Ulvskog sände ut den
            12 december sade hon att det förslag som förs fram i kulturpropositionen
            har accepterats fullt ut. Det står ingenting om någon uppgörelse
            med Vänsterpartiet. Så säger Johan Lönnroth att vi inte skall
            lyssna på kulturministern, men det gör vi. Det är ju ändå regeringen
            som bestämmer.
          </note>
          <note>
            Det här handlar inte om samordning av administration, som Johan
            Lönnroth tycks tro. Vi skall ju fatta ett beslut om någon timme.
            Jag undrar varför Johan
          </note>
          <note>
            Lönnroth och Vänsterpartiet anser att det är så viktigt att fatta
            ett beslut i dag om att överföra administration från tre väl fungerande
            museienheter i Stockholm till att bygga upp en ny admnistration
            och ett nytt centralmuseum i Göteborg? Det kallar Miljöpartiet
            centralisering, inte decentralisering.
          </note>
          <note>
            För oss är det inte antingen-eller, utan för oss är det både-och.
            Vi välkomnar en diskussion kring idén om ett världskulturmuseum.
            Precis som vi skriver i vår reservation tycker vi att det är en
            mycket spännande, kreativ och utvecklande idé. Därför vill vi
            att man tillsätter en utredning för att förutsättningslöst tillsammans
            diskutera den här häftiga idén.
          </note>
          <note type="speaker">
            Anf. 218 JOHAN LÖNNROTH (v) replik:
          </note>
          <note>
            Fru talman! Det är möjligt att kulturministern och
          </note>
          <note>
            Kulturdepartementet hade ett behov av att säga att förslaget
            i grunden är propositionens. Jag struntar ärligt talat litet i
            det. Det väsentliga är det pressmeddelande som lämnades ut av
            Björn Kaaling och
          </note>
          <note>
            Charlotta när det jag kallar för uppgörelsen var klar.
          </note>
          <note>
            Ewa Larsson frågade varför det är så bråttom. Det här är helt
            enkelt någonting som vi som stöder idén är mycket ivriga att komma
            i gång med. Det är en långvarig och svår process. Vi måste hitta
            lokaler och hitta alla eldsjälar som verkligen vill jobba med
            detta.
          </note>
          <note>
            Ett slags depression har spritt sig på en del museer i Göteborg
            eftersom man har haft så oerhört stora ekonomiska problem. Det
            gäller också vissa universitetsinstitutioner och invandrarorganisationer
            i Göteborg, som brinner av lust att komma i gång med det här nya
            och positiva. Därför skall vi fatta beslutet nu, och vi kommer
            att fatta det.
          </note>
          <note>
            Jag hoppas att också Ewa Larsson, när hon har lidit nederlaget
            i voteringen, kommer att vara med och jobba positivt för detta.
          </note>
          <note type="speaker">
            Anf. 219 EWA LARSSON (mp) replik:
          </note>
          <note>
            Fru talman! Självfallet kommer vi att göra det.
          </note>
          <note>
            Men vi kan inte strunta i vad ministern säger, vilket tydligen
            Johan Lönnroth och Vänsterpartiet kan göra.
          </note>
          <note>
            Vi måste utgå från att det hon säger är sanning, och i pressmeddelandet
            den 12 december talar hon inte om någon uppgörelse med Vänsterpartiet,
            utan hon skriver att propositionen kommer att gå igenom fullt
            ut.
          </note>
          <note>
            Vi i Miljöpartiet är också ivriga, men förutsätter den här ivern
            för Vänsterpartiets del att man buntar ihop tre museer i Stockholm
            och bygger upp en centraladministration? Är en sådan centralisering
            en förutsättning för er iver?
          </note>
          <note type="speaker">
            Anf. 220 JOHAN LÖNNROTH (v) replik:
          </note>
          <note>
            Fru talman! Jag har samtalat bl.a. med chefen för
          </note>
          <note>
            Medelhavsmuseet just om de här problemen, och vi var tämligen
            överens om att nästan alla de här praktiska besluten om löner,
            personalpolitik och så rimligtvis kommer att ligga kvar på den
            lokala nivån. Vi vill inte ha någon väldig administrativ apparat,
            utan det handlar om samordning av forskning, utbyte av olika utställningar,
            osv. Det är sådant som behöver någon sorts nationell ledning.
          </note>
          <note>
            Det kanske är så att Ewa Larsson har litet större respekt för
            ministrar än vad jag har. Nu råkar det vara så att jag i och för
            sig är en stor beundrare av kulturministern. I det här fallet
            har hon kanske varit så trängd av alla gamla högergökar som hoppar
            upp och ner och skäller på henne och kallar henne för gammal bolsjevik
            att hon också har slagit över. Jag har ändå framför allt respekt
            för denna riksdag, och denna riksdag kommer att fatta ett beslut
            som delvis avviker från det förslag som kulturministern lade fram.
            Det är nyttigt och bra att ministrar lär sig att det är vi här
            i riksdagen som fattar besluten. Det är inte ministrarna och vad
            de säger som är avgörande, utan det är vi som skall tala om vad
            som gäller. Vi skall dessutom få tillbaka frågan.
          </note>
          <note>
            Till sist: Det är bra att Ewa Larsson säger att hon fr.o.m. nu
            skall börja jobba för det här. Jag tar mig friheten att tolka
            det som att hon också tänker sluta älta vad Marita Ulvskog sade.
          </note>
          <note type="speaker">
            Anf. 221 LEO PERSSON (s):
          </note>
          <note>
            Fru talman! I dag debatterar vi den framtida kulturpolitiken.
            Debatten har under lång tid handlat om de centrala museerna, men
            jag avser att beröra i huvudsak två andra frågor. Jag avser i
            huvudsak att ägna mig åt allmänna samlingslokaler och icke-statliga
            kulturlokaler. Det är ju oftast mötesplatser för de människor
            som bor utanför storstadsområden och inte har så gott om valmöjligheter
            vad gäller möten med kulturen i form av teater, konst, dans, museibesök,
            film, m.m. Vad jag åsyftar är tillgången till allmänna samlingslokaler.
            För många sker det första kulturmötet ofta i en bygdegård, ett
            Folkets hus eller någon annan allmän samlingslokal. Jag vill i
            detta sammanhang också nämna de s.k. icke-statliga kulturlokalerna,
            som också utgör en sådan mötesplats i hela landet.
          </note>
          <note>
            Fru talman! Det är av stor omsorg som majoriteten i utskottet
            nu har slagit fast att vi skall fortsätta bidra till att resurser
            i framtiden skall finnas till såväl nybyggnad som om- och tillbyggnad
            av sådana här lokaler. I 1997 års budget anvisas de här två slagen
            av lokaler 50 miljoner kronor. Förvisso inträffar en speciell
            situation detta år, alltså den 1 januari 1997, i och med att vi
            nu byter till ett system med rambudget, som egentligen inte får
            överskridas. Mest utsatt har då den budgetpost som berör icke-statliga
            kulturlokaler blivit. Utskottet har från Boverket inhämtat besked
            om vilka beslutade objekt som kan färdigställas 1996
          </note>
          <note>
            samt vad som är beslutat för 1997 och 1998. Utskottsmajoriteten
            har utifrån Boverkets redovisning beslutat att föreslå riksdagen
            att hos regeringen påtala den uppkomna situationen och på så sätt
            beordra regeringen att klara ut de åtaganden som gjorts i redan
            fattade beslut inom det gamla budgetsystemet, vilket i praktiken
            betyder att någon form av tilläggsbudget måste komma till under
            1997, förutom ett överskridande av anslaget för 1996. Det här
            måste man göra för att det senast under 1998 skall finnas utrymme
            för nya projekt.
          </note>
          <note>
            I detta sammanhang kan också omnämnas den utredning som Boverket
            skall göra tillsammans med
          </note>
          <note>
            Kulturrådet och Riksantikvarieämbetet med utgångspunkten att
            belysa det framtida behovet av stödformen och om den eventuellt
            behöver förändras ytterligare.
          </note>
          <note>
            Fru talman! Ewa Larsson har i reservation 52
          </note>
          <note>
            spenderat 15 miljoner mer än budgetförslaget vad avser anslaget
            till icke-statliga kulturlokaler. Jag avstyrker detta, då nu utskottet
            i princip ber regeringen återkomma med tilläggsbudget vad avser
            av Boverket redan beslutade objekt, vilket torde överstiga det
            belopp som Miljöpartiet föreslår.
          </note>
          <note>
            Fru talman! Genom utskottsmajoritetens beslut, som nu föreslås
            att antas av riksdagen, ser jag med tillförsikt att vi kan vidmakthålla
            och öka antalet mötesplatser för kultur i hela landet. Den vilja
            som organisationer och föreningar m.fl. visar i och med de många
            nya objekt som anmäls till Boverket, där de här intressenterna
            också redovisar en finansiering, garanterar mångfalden av dessa
            mötesplatser i hela landet. Kulturen har också en stor sysselsättningsskapande
            kraft, både hos byggnadsarbetare, när dessa kulturlokaler byggs
            om eller nybyggs, och lika mycket eller långsiktigt kanske ännu
            mer för kulturarbetarna som möter människorna i de här lokalerna.
          </note>
          <note>
            Fru talman! Vi börjar ju nu närma oss julen. Jag vill då berätta
            en liten historia om hur en liten by,
          </note>
          <note>
            Lövnäs, i min egen kommun skall fira julen. Byn har beslutat
            att fira en gemensam jul i sin bystuga med alla de gamla jultraditionerna.
            Man har också bjudit in en busslast tyska gäster, som tillsammans
            med byborna skall få uppleva en typisk svensk jul, med alla våra
            traditioner: dans kring granen, tomtens besök, den svenska julmaten
            lagad i bystugans kök, slädfärd till julottan på juldagsmorgonen
            - också julottan hålls naturligtvis i bystugan. Samlingslokalen
            i byn är bystugan, och den är träffpunkten där allt sker: julfesten
            för barnen, julkonserten, nyårsrevyn, bordtennis och innebandy,
            författarkvällar, studiecirklar, filmföreställningar. Hur skall
            allt detta kunna ske om man, som vissa föreslår, drar bort anslaget
            för samlingslokalerna och icke-statliga kulturlokaler?
          </note>
          <note>
            Moderaterna föreslår ju i motionen Kr260 att hela det här anslaget
            försvinner.
          </note>
          <note>
            Med detta vill jag bara önska er en mycket god jul och hoppas
            att ni överlever de fyra dagarna fram till julaftonen. Jag hoppas
            att ni också kan besöka den här typen av samlingslokaler, där
            mycket av kulturen ute i landet sprids.
          </note>
          <note type="speaker">
            Anf. 222 EWA LARSSON (mp):
          </note>
          <note>
            Fru talman! Det belopp som regeringen förväntas återkomma med
            har till syfte att lösa det ytterst pinsamma i att det inte ens
            finns med till att täcka de redan beviljade projekten om dessa
            blir klara under det här budgetåret. De 15 miljoner som vi föreslår
            utöver regeringens budget är för nya projekt. Vi vet alla här
            i salen att de här pengarna, precis som Leo
          </note>
          <note>
            Persson säger, har stor kulturell betydelse för hela landet.
            I regeringens proposition står det t.o.m. att pengarna har "avgörande
            betydelse". Jag förstår att
          </note>
          <note>
            Leo Persson inte kan ta emot ytterligare 15 miljoner -
          </note>
          <note>
            även om han kanske innerst inne inte skulle vilja tacka nej till
            dem - eftersom ni inte har finansierat dem utan satsar på andra
            saker i stället. Men trots det måste Leo Persson respektera att
            vi gärna vill lägga till litet extra och vara glad för det.
          </note>
          <note type="speaker">
            Anf. 223 LEO PERSSON (s):
          </note>
          <note>
            Fru talman! Ewa Persson! De här 15 miljonerna kom ju fram litet
            överraskande under behandlingen av utskottets betänkande, eftersom
            Ewa Larsson hade dem på en annan budgetpost från början. Det var
            alltså mycket enkelt för henne att lägga dem på den här posten
            eftersom det är en mycket angelägen punkt.
          </note>
          <note>
            I år har vi inte kunnat skaka fram mer pengar än de som nu föreligger,
            utöver den beställning till regeringen som utskottet ställer sig
            bakom att finansiera de beslut som fattas under såväl 1996 som
            1997 och även 1998, utifrån det gamla budgetsystemets regler.
          </note>
          <note>
            Därför tycker jag ändå att den lösning utskottet har kommit fram
            till är så bra att vi nu med tillförsikt kan gå in i det nya budgetsystemet.
          </note>
          <note type="speaker">
            Anf. 224 EWA LARSSON (mp):
          </note>
          <note>
            Fru talman! Detta är en lösning på en pinsam situation som har
            uppkommit. Det är bra att man kan hitta lösningar, men detta är
            en dellösning. Det hade varit möjligt även för andra partier att
            fördela om medel inom budgetramen. Den möjligheten finns ju fram
            till slutjusteringen. Miljöpartiet har gjort så, och jag har yrkat
            bifall till de ytterligare 15 miljonerna, så att nya projekt också
            kan beviljas.
          </note>
          <note type="speaker">
            Anf. 225 LEO PERSSON (s):
          </note>
          <note>
            Fru talman! Jag vill bara påminna om att jag också nämnde den
            speciella utredning där Boverket är inblandat med uppdrag att
            titta på framtiden för bl.a.
          </note>
          <note>
            icke-statliga kulturlokaler. Det här är säkert så angeläget att
            det kommer att komma ett bra betänkande från den utredningen som
            vi kommer att ta ställning till. Då får vi också förmodligen vara
            med och finansiera detta, och se hur det skall klaras ut i framtiden.
          </note>
          <note>
            Folkbildning, folkrörelser, idrott m.m.
          </note>
          <note type="speaker">
            Anf. 226 LARS HJERTÉN (m):
          </note>
          <note>
            Fru talman! Den största satsningen inom folkbildningen i Sverige
            har varit folkskolan, som blev obligatorisk 1842. Vid den tiden
            räknar man med att ungefär hälften av alla vuxna svenskar kunde
            läsa.
          </note>
          <note>
            Men redan dessförinnan var läskunnigheten förvånansvärt hög i
            vårt land. Det pågår just nu forskning vid universitetet i Göteborg
            som visar att väldigt många svenskar kunde läsa redan 100 år tidigare.
          </note>
          <note>
            Däremot var det sämre med skrivkunnigheten.
          </note>
          <note>
            Forskningsrådsnämnden beviljade just i går bidrag till denna
            forskning.
          </note>
          <note>
            I dag går alla, eller nästan alla, ungdomar i gymnasieskolan.
            Det betyder att vi har en obligatorisk nioårig grundskola som
            i praktiken egentligen är tolvårig. Men gymnasieskolan brottas
            med många problem. Vid de prov som genomförs i karaktärsämnena
            är det påfallande många som får underkänt.
          </note>
          <note>
            Detta gäller särskilt på de praktiska programmen, där över hälften
            inte klarar godkänt på diagnostiska prov i svenska, engelska och
            matematik. På de teoretiska programmen är det något bättre, men
            även där är det nästan hälften som får underkänt på prov i t.ex.
          </note>
          <note>
            svenska språket. Resultatet blir att många kommer att gå ut gymnasiet
            med underkänt i flera ämnen.
          </note>
          <note>
            Man kan förstås skylla på det nya betygssystemet eller på att
            lärarna tillämpar fel pedagogik, vilket skedde här i debatten
            under förra veckan som jag lyssnade till. Sedan finns ju alltid
            utvägen att sänka kraven, dvs. att det som är underkänt i dag
            kan bli godkänt i morgon. Dessutom kan ju de som misslyckas i
            gymnasiet komma tillbaka till vuxenutbildningen några år senare.
          </note>
          <note>
            Den sistnämnda möjligheten har funnits mycket länge. Man har
            klarat detta när det har gällt en mindre andel av en årskull,
            men om hälften av dagens gymnasister kräver vuxenutbildning om
            några år blir det en övermäktig uppgift för samhället.
          </note>
          <note>
            Det är därför vi moderater aldrig kan ge avkall på kvaliteten
            i gymnasieskola och grundskola. Den skola som alla svenska barn
            och ungdomar går i måste vara minst lika bra som skolan i andra
            jämförbara länder.
          </note>
          <note>
            Det är vår skyldighet att aldrig acceptera en skola som inte
            ger de kunskaper den är satt att ge. Det får inte bli en uppgift
            för vuxenutbildning och folkbildning att ge den utbildning som
            den kommunala skolan egentligen skall ge, men inte har klarat
            av.
          </note>
          <note>
            Fru talman! Det är nu fem år sedan Skolöverstyrelsen lades ned.
            Grundskolan och gymnasieskolan kommunaliserades och folkbildningen
            privatiserades.
          </note>
          <note>
            Det rådde stor osäkerhet om t.ex. folkhögskolan, och till vad
            den skulle höra. Är undervisningen där vuxenutbildning eller folkbildning?
            Det kan tyckas vara en onödig fråga i praktiken, men det gällde
            att hitta en organisation där folkbildningen och folkhögskolan
            skulle höra hemma. Studieförbunden fanns inom folkbildningen -
            det var aldrig ifrågasatt. Och så blev det också för folkhögskolan,
            som hamnade under folkbildningen. Folkbildningsrådet tillsattes.
            Det hade den viktiga uppgiften att ta emot statsbidraget och sedan
            fördela det till studieförbund och folkhögskolor.
          </note>
          <note>
            I proposition 1990/91:82 gavs klartecken till
          </note>
          <note>
            Folkbildningsrådet. Dåvarande statsrådet skrev att reglerna för
            statsbidrag skulle vara enkla. När det gällde bidrag från landsting
            och kommuner, som under den här tiden var mycket omfattande, förklarade
            han att han utgick från att bidragen från kommuner och landsting
            skall vara minst av den omfattning de var då, och att de förändringar
            som nu föreslogs i den statliga bidragsgivningen inte skulle medföra
            negativa effekter inom detta område. Han förutsatte således att
            kommuner och landsting även i fortsättningen skulle ta ett ansvar
            för finansieringen av folkbildningen.
          </note>
          <note>
            Vi vet alla att så inte har skett. Landstingen ger i dag endast
            en bråkdel av vad de gav för fem år sedan till folkbildningen.
            400 kr per deltagarvecka på en folkhögskola har i vissa fall blivit
            100 kr, eller ännu mindre. Det som statsrådet förutsatte betyder
            i dag ingenting. Statsrådet den gången hette Göran Persson.
          </note>
          <note>
            Utskottet skriver om detta med anledning av en folkpartimotion
            som tar upp att Folkbildningsrådet nog borde ändra bidragsgivningen
            en smula, med hänsyn just till att landstingen inte längre ger
            några bidrag att tala om. Principerna för statsbidraget lades
            fast vid riksmötet 1990/91, säger utskottet. Det är den proposition
            jag talade om nyligen som avses. Det är bara det att Folkbildningsrådet
            inte följer principerna.
          </note>
          <note>
            Min första fråga till Berit Oscarsson, som inte bara är ledamot
            av kulturutskottet utan också av Folkbildningsrådets styrelse,
            blir: Vilka initiativ har tagits för att följa upp Göran Perssons
            löfte till folkhögskolor och studieförbund?
          </note>
          <note>
            I budgetpropositionen talas det om 100 000 platser inom vuxenutbildningen.
            Jag tror att det är fjärde gången man kan läsa om de här platserna
            i en proposition eller ett meddelande från regeringen. Jag har
            försökt skaffa mig information om hur man förbereder sig för att
            genomföra den här utbildningen i mitt hemlän - Skaraborgs län.
            Det varierar förstås väldigt från kommun till kommun. Eftersom
            anslaget per plats är ungefär hälften av vad en gymnasieplats
            kostar har man t.ex. i Lidköpings kommun sagt att lägsta antalet
            elever per grupp skall vara 20. Man har preliminärt sagt att det
            skall bli tio sådana kurser. Men ingen av dessa kurser har hittills
            fått 20 anmälningar, så det ser mörkt ut.
          </note>
          <note>
            Inom folkbildningen har vi moderater sagt att vi vill prioritera
            folkhögskoleutbildningen. Vid hittills gjorda utvärderingar av
            kurser för arbetslösa har folkhögskolan genomgående fått ett högt
            betyg av t.ex.
          </note>
          <note>
            AMS och inte minst av kursdeltagarna själva.
          </note>
          <note>
            Vad man glömmer är den kvalificerade yrkesutbildningen, som jag
            tror måste få en rejäl renässans.
          </note>
          <note>
            Det har inte varit regeringens starka sida att ställa upp för
            den yrkesutbildning som ändå bevisligen är oöverträffad när det
            gäller att öka chanserna att få ett arbete.
          </note>
          <note>
            Nu har man i alla fall beslutat att starta en försöksverksamhet
            i blygsam skala: 1 700 platser i år,
          </note>
          <note>
            3 700 platser nästa år och 4 500 platser 1998. Om det nu är så
            att hela denna stora satsning på vuxenutbildning orsakas av massarbetslösheten
            vore det lämpligt att öka platsantalet inom yrkesutbildningen,
            där många bevisligen får ett arbete efter avslutad utbildning.
          </note>
          <note>
            Jag vill fråga Berit Oscarsson: Finns det inte möjlighet att
            plocka in fler av de här platserna till de
          </note>
          <note>
            100 000 som har diskuterats så mycket, och som finns med i betänkandet
            i dag?
          </note>
          <note>
            Hur skall man då informera svenska folket om alla dessa utbildningsplatser?
            Jo, ett antal fackliga organisationer skall erhålla 40 miljoner
            kronor för uppsökande verksamhet. Men kriterierna för att få del
            av dessa pengar är så skickligt utformade att LO får det allra
            mesta. Jag har väldigt svårt att tänka mig att
          </note>
          <note>
            Sveriges fiskares riksförbund kan komma i fråga för mer än ett
            mycket blygsamt belopp. Om LO får 20
          </note>
          <note>
            miljoner av det totala beloppet på 40 miljoner blir det precis
            samma belopp som man skänker det socialdemokratiska partiet. Man
            behöver inte vara särskilt konspiratoriskt lagd för att inse sambandet.
          </note>
          <note>
            Jag tror inte att politikerföraktet blir mindre av en sådan anordning.
            Dessutom trodde jag som mångårig
          </note>
          <note>
            TCO-medlem att mitt fackförbund har ansvar även för arbetslösa
            kamrater utan att man för detta måste få ett extra bidrag. Och
            vilken uppsökande verksamhet kommer alla arbetslösa ungdomar att
            få del av genom ombudsmän och andra i organisationer som de inte
            själva är medlemmar i? Hundratusentals ungdomar har ju gått direkt
            från skolan ut i arbetslöshet. De är inte med i LO, LRF eller
            Sveriges fiskares riksförbund. De har inga ombudsmän.
          </note>
          <note>
            Det finns många utredningar och opinionsundersökningar om hur
            de arbetslösa ser på sin situation.
          </note>
          <note>
            En stor majoritet av alla arbetslösa ungdomar säger genomgående,
            när de blir tillfrågade: Vi vill ha ett jobb. Kurser och utbildning
            i all ära, men det är ett jobb som vi vill ha även om det till
            en början är låg lön och anställningen inte är fast. Detta är
            den verkligt stora utmaningen för oss.
          </note>
          <note>
            Anf. 227 MARGARETA
          </note>
          <note type="speaker">
            ANDERSSON (c):
          </note>
          <note>
            Fru talman! Folkbildningen är en typisk nordisk företeelse. Från
            början var det ofta människor med kort utbildning och med små
            ekonomiska resurser som slöt sig samman i en studiecirkel. Många
            gånger lånade man böckerna från studieförbundsavdelningens lilla
            bibliotek, och helt plötsligt öppnade sig en ny värld för dessa
            människor.
          </note>
          <note>
            Många är de människor som genom en folkhögskolekurs skaffat sig
            förutsättningar för den fortsatta utbildning de gått miste om
            i sin barndom på grund av små ekonomiska omständigheter. Barn
            från landsbygden och från arbetarhem i städerna hade sällan möjlighet
            att få annan utbildning än den folkskolan erbjöd. För dem av språngbrädan
            vidare ofta en folkhögskolekurs när de nått en något högre ålder.
          </note>
          <note>
            Även i dagsläget samlas många med kort utbildning i studiecirklar,
            och folkhögskolorna erbjuder utbildning till dem som av olika
            anledningar inte kunde genomföra en hel utbildning under gymnasieåren.
            Här får dessa ungdomar en andra chans i livet.
          </note>
          <note>
            Dessutom lyckas de ofta bättre på grund av att folkbildningen
            har en annan pedagogik än den vanliga skolan.
          </note>
          <note>
            Många invandrare har också fått möjlighet att komma in i det
            svenska samhället via studieförbund och folkhögskolor. Det har
            jag exempel på hemifrån.
          </note>
          <note>
            Jag känner flera som har upplevt fördelarna med att gå på folkhögskola
            när man inte är svensk från början.
          </note>
          <note>
            Det har gett dem en helt annan förståelse för svensk kultur och
            svenskt liv vad de kunnat få på något annat sätt. Därför är det
            viktigt att bidragen behålls på nuvarande nivå och helst ökas
            i kommande budgetar.
          </note>
          <note>
            Från Centerns sida anser vi också att samlingslokalerna är en
            annan viktig faktor för att nå ut med kultur och bildning till
            alla människor. Dessa samlingslokaler finns över hela landet och
            fyller en mycket viktig funktion inte minst på landsbygden. En
            ort utan en samlingslokal, t.ex. en bygdegård, som fungerar bra
            har inget hjärta utan för en tynande tillvaro.
          </note>
          <note>
            För att starta byalag och ta initiativ till att utveckla bygden
            behövs utrymme. Människor behöver en neutral plats att komma till
            för att diskutera sina gemensamma problem. De förändrade regler
            för om- och tillbyggnad som föreslås måste åtföljas av generösa
            övergångsregler. Dessutom genererar bidragen också arbetstillfällen,
            inte minst i glesbygden där många av dessa lokaler finns.
          </note>
          <note>
            Handikappanpassningen av lokalerna är också viktig om man skall
            uppfylla målet att nå alla oavsett funktionshinder och att de
            skall kunna delta i folkbildnings- och kulturaktiviteter.
          </note>
          <note>
            Fru talman! I dag finns många barn och ungdomar som rör på sig
            för litet. Det blir trötta, orkar inte med skolarbetet och får
            ingen vana att använda sin kropp som den är menad. I skolan når
            man alla elever, och det är viktigt att de får hjälp att komma
            i gång med fysiska aktiviteter som är lämpliga. Man kan fråga
            sig om idrottsrörelsen kan nå ungdomar på samma sätt som skolan
            kan eller om resurserna kanske skulle omfördelas till skolan för
            att fånga upp dem som i dag inte kommer med i någon form av fysisk
            aktivitet.
          </note>
          <note>
            Risken för framtida folkhälsoproblem blir annars stor.
          </note>
          <note>
            Ungdomarna riskerar benskörhet, övervikt, förslitningsskador
            och diabetes när de blir vuxna om de inte får ett riktigt beteendemönster
            redan i unga år. Idrottsrörelsen har trots detta andra fördelar,
            bl.a. demokratisk skolning och träning i att ta eget ansvar för
            sina föreningar, som gör att bidragen till denna är befogade.
            Men man måste ytterligare understryka vikten av uppsökande verksamhet,
            och den bör bli en större del av idrottsrörelsens verksamhet än
            vad den är i dag.
          </note>
          <note>
            Idrottsrörelsen finansieras till stor del av spel och lotterier.
            Bingolotto har blivit en stor försörjningskälla, och man kan fundera
            över vad som kommer efter den. Här har Lotteriinspektionen en
            viktig funktion att fylla för att se till att lotterilagen efterföljs.
            Det är angeläget att upprätthålla en sund spelmarknad där vinsten
            av verksamheten fördelas på bl.a. idrottsrörelsen. Om verksamheten
            får utvecklas fritt uppstår osunda spel där pengar går till ändamål
            som samhället inte eftersträvar. Därför är det viktigt att vi
            gör den översyn av lotterilagen som är föreslagen.
          </note>
          <note>
            Slutligen, fru talman, vill jag önska fru talman, kollegerna
            i kammaren och samtlig personal som finns här i kammaren och runt
            omkring oss en god jul och ett gott nytt år!
          </note>
          <note type="speaker">
            Anf. 229 CARL-JOHAN WILSON (fp):
          </note>
          <note>
            Värderade talman! Jag kan instämma i allt som
          </note>
          <note>
            Margareta Andersson, min trivsamma bänkkamrat, här sade, och
            även julhälsningen! Det är egentligen inte någon sen timma, men
            vi har debatterat länge.
          </note>
          <note>
            Det är det som gör att den ena efter den andra av oss tycker
            att vi nu skall bidra till att vi kommer härifrån i rimlig tid
            och gynna den ambition som vår värderade talman försöker att hålla
            högt i denna kammare.
          </note>
          <note>
            Folkpartiet hade förslagit att idrotten, som hör till det här
            avsnittet, skulle få 30 miljoner mer än vad regeringen föreslagit.
            Det hade kunnat gjort att man kunnat behålla stöden till idrottsverksamheten
            på nuvarande nivå, och man hade också kunnat se till att villkoren
            för kvinnlig idrott hade kunnat förbättras.
          </note>
          <note>
            Men det är redan passerat i och med att besluten redan har fattats
            om ramarna för de ekonomiska villkoren för de områden som behandlas
            i detta betänkande.
          </note>
          <note>
            För ett antal år sedan visste nästan alla i denna kammare vad
            folkbildningen stod för. Väldigt många här hade själva sin bakgrund
            i folkbildningen från folkhögskola och studieförbund, och man
            visste att folkbildningens organisationer var bärare av kultur
            och en plats där man tränade sig i demokrati. Jag tycker att det
            är viktigt att man även nu markerar folkbildningens betydelse
            för vårt land, inte minst som fostrare i demokrati.
          </note>
          <note>
            Jag är därför glad över att regeringen har i stort sett samma
            uppfattning om hur man skall hantera folkbildningens frågor. Jag
            har ytterst sällan haft anledning att komma med andra yrkanden
            om just folkbildningen. Men det är ganska märkligt att Socialdemokraterna
            på en punkt håller fast vid en sned fördelning av bidragen. Man
            ger pengar till de fackliga organisationerna för att de skall
            kunna, som det heter, ha uppsökande verksamhet och utbildning
            i samhällsfrågor. Det uppfattas av alla andra som ett sätt att
            gynna dessa organisationer, som i viss mån ligger nära Socialdemokraterna.
          </note>
          <note>
            Detta klarar man inte att hantera riktigt ordentligt.
          </note>
          <note>
            Det är en fråga som vi får dras med. Under den borgerliga regeringsperioden
            togs detta bidrag bort, men nu tas det fram igen. Folkpartiet
            har yrkat att de 40
          </note>
          <note>
            miljoner som anslås till detta ändamål skall tas bort och i stället
            användas till rena folkbildningsändamål.
          </note>
          <note>
            Det tror vi hade varit bättre.
          </note>
          <note>
            God jul!
          </note>
          <note>
            Anf. 229 CHARLOTTA L
          </note>
          <note type="speaker">
            BJÄLKEBRING (v):
          </note>
          <note>
            Fru talman! Folkbildning är en väldigt viktig och stor fråga.
            Därför motsatte sig Vänsterpartiet nedskärningar av anslaget redan
            1997, då man tog bort
          </note>
          <note>
            100 miljoner kronor.
          </note>
          <note>
            Det bidrag på 40 miljoner kronor till LO, TCO,
          </note>
          <note>
            SACO, LRF, Sveriges fiskares riksförbund och Företagarnas Riksorganisation
            för uppsökande verksamhet och studier i samhällsfrågor, ville
            vi i stället använda till den ordinarie folkbildningen. Dessutom
            ville vi tillskjuta ytterligare 80 miljoner kronor, utöver regeringens
            förslag, till folkbildningen.
          </note>
          <note>
            Regeringen motiverade anslaget till de fackliga organisationerna
            och till de till Centern närstående intresseorganisationerna med
            behovet av uppsökande verksamhet i samband med genomförande av
            vuxenutbildningssatsningen.
          </note>
          <note>
            Vänsterpartiet har svårt att se LRF:s och fiskarnas roll i detta.
            Jag uppfattar det endast som en eftergift till Centern. Men jag
            tar gärna emot synpunkter angående det.
          </note>
          <note>
            I kulturutskottets betänkande står det att det är av vikt att
            folkbildningens speciella förutsättningar, erfarenhet och kompetens
            hos både studieförbunden och folkhögskolorna tas i anspråk för
            att åstadkomma en så god utbildningssituation som möjligt för
            den enskilde. Det låter ju bra.
          </note>
          <note>
            Men vad menar då majoriteten med speciella förutsättningar? Menar
            man den lilla studiegruppen i ett nära förhållningssätt mellan
            studerande och lärare? Är det den lugna studietakten som avses?
            Tänker man på de korttidsutbildade, på de långtidsarbetslösa eller
            på de studieovana som ofta har dåliga erfarenheter från tidigare
            skolgång? Tänker man på vuxna med läs- och skrivsvårigheter eller
            på invandrare med bristfälliga kunskaper i svenska? Tänker man,
            kort sagt, på just de grupper som folkbildningen till största
            delen prioriterar?
          </note>
          <note>
            Jag tror att det är på det viset. I så fall är jag väldigt oroad.
            Varje helårsstudieplats får i anslaget nämligen endast mellan
            20 000 kr och 25 000 kr.
          </note>
          <note>
            Det innebär att lärarstödet högst kan omfatta ca 20
          </note>
          <note>
            timmar per vecka och att gruppstorlekarna måste ökas avsevärt.
            Det är inte lätt att göra bra folkbildning för litet pengar.
          </note>
          <note>
            En annan fråga i vuxenutbildningssatsningen som oroar mig ganska
            mycket är kommunens upphandlingssystem. Det kommer kanske inte
            att vara så flexibelt som majoriteten i utskottet säger. Risken
            är att det inte kommer att upphandlas platser från folkbildningen.
          </note>
          <note>
            Folkbildningen ställs ständigt inför nya krävande uppgifter,
            bl.a. genom det nya och värdefulla som internationaliseringen
            för med sig. Det kräver förnyelse och utveckling inom folkbildningens
            område. Vi anser det därför som mycket viktigt att resurser finns
            för en samlad forskningsinsats för folkbildning och folkligt kulturarbete,
            så att man kan uppnå de fina mål som är uppställda för folkbildningen.
          </note>
          <note>
            Vänsterpartiet har därför föreslagit att 1 miljon kronor skall
            anvisas till nätverket MIMER, för att trygga och utveckla den
            verksamheten.
          </note>
          <note>
            Nu har ju ramarna redan fallit, och därför har vi inte reserverat
            oss på de här punkterna. Men vi har ett särskilt yttrande. I och
            med att jag har sagt detta här i kammaren hoppas jag också att
            det når ut till allmänheten var Vänsterpartiet står i de här frågorna.
          </note>
          <note type="speaker">
            Anf. 230 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Bidraget på 40 miljoner kronor som skall gå till
            fackliga organisationer av olika schatteringar är avsett just
            för korttidsutbildade. Enligt den statistik som jag läste inte
            precis nu men för ett år sedan när jag fortfarande var verksam
            inom Studieförbundet vuxenskolan, är just de här organisationernas
            medlemmar korttidsutbildade. De har väldigt låg utbildning och
            behöver alltså mer kunskaper.
          </note>
          <note>
            Man kan ju vara tveksam när det gäller Företagarnas Riksorganisation.
            Men vad jag har upplevt när vi i olika sammanhang har diskuterat
            satsningar för att fler människor skall starta företag och anställa
            människor, är att det finns en mycket stor grupp som behöver utbildning
            för att våga ta i de krångliga frågor som finns när man startar
            ett företag. De har alltså ett stort behov av utbildning. De har
            oftast inte någon längre utbildning, de heller. Jag anser därför
            att det här bidraget till organisationerna faktiskt är rätt avpassat.
          </note>
          <note>
            Anf. 231 CHARLOTTA L
          </note>
          <note type="speaker">
            BJÄLKEBRING (v) replik:
          </note>
          <note>
            Fru talman! Även om Margareta Andersson ger en förklaring tycker
            jag ändå att det hade varit lämpligare om de 40 miljonerna hade
            kunnat användas av
          </note>
          <note>
            Folkbildningsrådet på vanligt sätt och inte öronmärkas för LO,
            TCO, SACO, LRF, Sveriges fiskares riksförbund m.m. Det känns inte
            rätt. Det hade varit bättre om folkbildningen i vanlig ordning
            hade kunnat använda pengarna till just de grupper och de korttidsutbildade
            som Margareta Andersson här har talat om.
          </note>
          <note type="speaker">
            Anf. 232 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Det är också väldigt viktigt att få kontakt med de
            här människorna. De kommer tyvärr inte om vi annonserar eller
            delar ut flygblad. Det behövs alltså uppsökande verksamhet. Det
            säger jag inte bara som centerpartist utan faktiskt i ännu högre
            grad som tidigare verksamhetsledare på Studieförbundet vuxenskolan.
          </note>
          <note type="speaker">
            Anf. 233 EWA LARSSON (mp):
          </note>
          <note>
            Fru talman! En nära vän till mig, en folkhögskolerektor, sade
            en gång: Ewa! När du talar om folkbildning, när du brandtalar
            om folkhögskolorna, måste du tala om att du själv har gått på
            folkhögskola. Då sade jag till honom: Det vågar jag nog inte göra
            för då kanske man minskar stödet till folkhögskolorna.
          </note>
          <note>
            Vi i Miljöpartiet tycker att bl.a. folkbildningsforskning inom
            MIMER är nästa steg inom folkhögskolevärlden. Vi anser också att
            man behöver öka anslaget för att den forskningen skall kunna utvecklas.
          </note>
          <note>
            Den svenska folkbildningens ideologiska grundsyn är ju världsunik.
            Det finns flera länder som nu successivt börjar upptäcka den svenska
            folkbildningsidén. Därför tycker jag att det är oerhört viktigt
            att stödja utvecklingen av forskningen. Pengar anslås också via
            utbildningsutskottets anslag. Men jag och Miljöpartiet tycker
            att 1 miljon borde kunna avsättas från kulturutskottets budget.
          </note>
          <note>
            Vår budget har inte fallit. Den är finansierad, och vi kommer
            att rösta på vår reservation.
          </note>
          <note>
            Jag vill också säga, fru talman, att Miljöpartiet i sin budgetmotion
            har yrkat på att de 45 miljoner kronor som var avsatta till komvux-utbildning
            för arbetslösa inom utbildningsutskottets anslag och som inte
            hade tagits i anspråk under perioden därför att komvux inte hade
            kapacitet för det, i stället skulle tas i anspråk inom kulturutskottets
            budget för folkhögskola och studieförbund eftersom de har kapacitet
            och också utbildar arbetslösa. Efterfrågan är ju också stor och
            köer finns.
          </note>
          <note>
            Förslaget har gått igenom utbildningsutskottet men pengarna skall
            endast gå till studieförbunden, inte till folkhögskolorna. Jag
            undrar varför det blev så. Det vore bra om någon kunde förklara
            det.
          </note>
          <note>
            Sedan vill jag återigen tala om att vi i Miljöpartiet tycker
            att de 40 miljoner som avsätts till fackliga organisationer för
            utbildning av arbetslösa över huvud taget inte hör hemma här.
            Vill de fackliga organisationerna utbilda arbetslösa och bedriva
            uppsökande verksamhet kan de göra det inom sin egen verksamhet.
            Om korttidsutbildningen kopplas ihop med den fackliga uppsökande
            verksamheten hör den ju faktiskt hemma under utbildningsutskottet.
            Det finns ingen rim och reson i att dessa 40 miljoner skall belasta
            kulturutskottets högst minimala kulturbudget. Miljöpartiet använder
            dessa pengar för att finansiera just kultur. Vi satsar mycket
            på musik. Vi är mycket förvånade över att Centern accepterar det
            här budgetförslaget.
          </note>
          <note type="speaker">
            Anf. 234 TUVE SKÅNBERG (kd):
          </note>
          <note>
            Fru talman! En lång debatt börjar gå mot sitt slut.
          </note>
          <note>
            Jag skall försöka att uttrycka mig koncentrerat.
          </note>
          <note>
            Utskottsmajoriteten föreslår en sänkningen av anslaget Stöd till
            trossamfund med 3,5 miljoner kronor.
          </note>
          <note>
            Det är en minskning som vi Kristdemokrater motsätter oss. Gång
            på gång har trossamfunden utsatts för nedskärningar med mångmiljonbelopp.
            Det är orimligt att nu ytterligare skära ned. Inom kyrkor och
            samfund är över en halv miljon svenskar aktiva. Antalet deltagare
            i gudstjänster - kyrkokonserter och förrättningar oräknade - är
            fler än antalet åskådare till samtliga idrotter, t.ex. fotboll
            och ishockey. Detta sker dessutom till allra största delen helt
            självfinansierat.
          </note>
          <note>
            Enligt vår mening skulle dessa 3,5 miljoner kronor ha kommit
            trossamfunden till del för att stimulera frigörandet av trossamfundens
            resurser för byggnadsverksamhet genom lokalbidraget. Angelägna
            områden som nu får stå tillbaka är t.ex. handikappanpassning av
            trossamfundens lokaler. Det blir försämrade möjligheter för de
            trossamfund som betjänar invandrare.
          </note>
          <note>
            Till detta kommer det redan beslutade slopandet av presstöd till
            kristna tidningar som Sändaren, Petrus och Hemmets vän, vilket
            vi kristdemokrater motsatte oss. I går debatterades dessutom i
            socialutskottet vårt förslag att bistå Levi Pethrusstiftelsen
            med 10 miljoner kronor för hjälp till de mest nödställda, vilket
            majoriteten avslog.
          </note>
          <note>
            Under den socialdemokratiska regeringen lever kyrkan under knapphetens
            kalla stjärna. Det kyrkliga ideella hjälparbetet hänvisas mer
            och mer till frivilliga bidrag.
          </note>
          <note>
            Fru talman! Det är annorlunda med de fackliga organisationerna.
            LO har ju varit en sten i skon för regeringen under hösten. De
            har varit högljudda, krävande och obekväma. Hur har då regeringen
            löst frågan om att desarmera facket? Ja, en gåva till jul stärker
            alltid samhörigheten och lojaliteten, har man resonerat, och sänder
            nätta 40 miljoner med varm hand.
          </note>
          <note>
            Vi riksdagsmän har ju blivit varse att vi inte kan ta emot gåvor
            värda över 100 kr utan att riskera att begå mutbrott, men det
            gäller tydligen inte bidrag till facket.
          </note>
          <note>
            Nu säger vän av ordning - och det har redan sagts i debatten
            - att det ju inte uttryckligen står i betänkandet att just LO
            skall få dessa 40 miljoner. Dem skall även TCO, SACO, LRF, SAF
            och Sveriges fiskares riksförbund dela på. Men regeringen har
            tänkt på allt. Medlen skall, sägs det, fördelas med utgångspunkt
            i organisationernas medlemstal, utbildningsnivån bland medlemmarna
            samt med beaktande av den särskilda vuxenutbildningssatsningen
            som startar
          </note>
          <note>
            1997. När väl beslutet i riksdagen om de 40 miljonerna är fattat
            ämnar regeringen senare meddela hur den i sin vishet vill låta
            fördela medlen. Och möjligen skall vi komma att finna att SACO
            gynnas något mindre än LO t.ex.
          </note>
          <note>
            Varifrån skall då pengarna tas till det regeringen kallar "uppsökande
            verksamhet och utbildning i samhällsfrågor". Jo, från folkbildningen.
            Men här nöjer sig inte regeringen med att överflytta 40 miljoner
            från folkhögskolor och studieförbund, utan neddragningen är på
            hela 100 miljoner kronor. Detta gör alltså folkrörelsepartiet
            SAP, Tage Erlanders, folkhögskolornas och ABF:s parti. Det kostar,
            och det måste få kosta, att tysta LO.
          </note>
          <note>
            Vi kristdemokrater motsätter oss besparingen på folkbildningen
            och tilldelningen på 40 miljoner till facket.
          </note>
          <note>
            Fru talman! Jag vill helt kort ta upp något av det betänkandet
            berör när det gäller ungdomsfrågor och idrott. Enligt vår motion
            bör de medel, 1,1 miljoner kronor, som under anslaget Bidrag till
            nationell och internationell verksamhet m.m. beräknas stå till
            regeringens disposition för aktiviteter inom ungdomsområdet i
            stället användas som förstärkning av bidraget till nationell ungdomsverksamhet
            och disponeras av
          </note>
          <note>
            Ungdomsstyrelsen.
          </note>
          <note>
            Likaså motsätter vi kristdemokrater oss att en neddragning av
            stödet till idrotten drabbar de små idrottsförbunden och det statliga
            aktivitetsstödet på ett orimligt sätt. Vi anser att samhällets
            stöd till idrotten bör inriktas på investeringar i idrottsanläggningar
            och på bidrag till ungdomsverksamhet och ledarutbildning och att
            det lokala aktivitetsstödet inte skall sänkas.
          </note>
          <note>
            Till detta vill vi därför tillföra 30 miljoner kronor mer än
            regeringen och utskottsmajoriteten föreslagit.
          </note>
          <note>
            Fru talman! Till sist, med tanke på att försöka balansera regeringens
            nedskärning av folkbildningen och sända oss riksdagsmän ett ord
            på vägen in i den julledighet som väntar, dristar jag mig att
            använda min sista minut till att läsa en dikt av Alf Henriksson,
          </note>
          <note>
            De nära vännerna.
          </note>
          <note>
            Vad våra bästa vänner är illustra!
          </note>
          <note>
            Dock gästar de med enkelhet vårt bo.
          </note>
          <note>
            De heter Hamlet, Job och Zarathustra, de heter Omar, Nial och
            Salomo.
          </note>
          <note>
            När kvällens tingeltangel slutat locka och dagens ävlan blir
            oss tom och dum så ringer de försynt på dörrens klocka och kommer
            in och sitter i vårt rum.
          </note>
          <note>
            De makar vänligt veckans stormän undan och flyttar tidningstraven
            från vårt bord och fyller våra hjärtan med begrundan och lyser
            våra liv med tysta ord.
          </note>
          <note>
            De låter rymdens stjärnor glimma ljusa, de tänder stilla solens
            höga ljus, de bjuder ängen dofta, havet brusa och bergen blåna
            i vårt ringa hus.
          </note>
          <note>
            Och alla portar öppnas himmelsvida mot sorg och jubel, regn och
            vind och sol när kvällen lång de dröjer vid vår sida och sitter
            tåligt i vår tomma stol.
          </note>
          <note type="speaker">
            Anf. 235 BERIT OSCARSSON (s):
          </note>
          <note>
            Fru talman! Folkbildningen har en mycket viktig roll i det kunskapslyft
            som riksdagen har beslutat om.
          </note>
          <note>
            Det är den största satsningen som någonsin gjorts på vuxenutbildning.
            Kunskapslyftet vänder sig i första hand till arbetslösa och till
            dem som saknar treårig gymnasieutbildning. Invandrare är en viktig
            grupp.
          </note>
          <note>
            Många av dem som man vänder sig till i Kunskapslyftet är studieovana.
            De har otillräckliga baskunskaper och har inte studerat på många
            år. Åtskilliga av dem har kanske dåliga erfarenheter av skolan
            och saknar det självförtroende som behövs för att kunna klara
            utbildningen på ett bra sätt.
          </note>
          <note>
            Det skulle vara ett misslyckande om vi inte lyckas nå många i
            den här gruppen när vi nu gör en stor satsning på vuxenutbildning.
            Folkhögskolor och studieförbund med sina erfarenheter och sina
            pedagogiska metoder har en given plats om vi skall uppnå målet
            med Kunskapslyftet. Folkbildningens pedagogiska grundsyn, där
            man utgår ifrån att varje människa är en resurs och att utbildningen
            skall utformas utifrån deltagarnas behov, stämmer väl överens
            med Kunskapslyftets målsättning om personliga utbildningsplaner.
          </note>
          <note>
            Studieförbunden finns också som ett nätverk över hela landet.
            Genom sina kopplingar till folkrörelser och sitt breda utbud har
            studiecirkeln större möjligheter än någon annan utbildningsanordnare
            att nå alla samhällsgrupper och framför allt de lågutbildade.
            Det visar inte minst den verksamhet studieförbunden i dag bedriver
            bland arbetslösa, där ca 100 000 personer deltar. Ungefär 80 %
            av dem är personer som saknar gymnasiekompetens.
          </note>
          <note>
            Många folkhögskolor har också anknytning till folkrörelser och
            olika organisationer. Folkhögskolorna har också lång erfarenhet
            av verksamhet bland arbetslösa. Folkhögskolans form och arbetssätt
            har visat sig allt attraktivare för inte minst äldre och korttidsutbildade.
          </note>
          <note>
            Jag hälsar med glädje riksdagens beslut om de 45
          </note>
          <note>
            miljoner kronor som gör det möjligt för studieförbunden att fortsätta
            verksamheten för arbetslösa under våren 1997, tills Kunskapslyftet
            startar den 1 juni
          </note>
          <note>
            1997 - detta sagt som svar på Ewa Larssons fråga om de 45 miljonerna.
          </note>
          <note>
            Jag vill understryka vad utskottet skriver: Om det efter viss
            tid visar sig att folkbildningen inte anlitas på det sätt som
            är meningen, förutsätts Kunskapslyftskommittén agera, t.ex. när
            det gäller fördelningen av medel mellan folkbildningen och kommunerna.
          </note>
          <note>
            Kommunerna har huvudansvaret för Kunskapslyftet. Det är nödvändigt
            att kommunerna etablerar ett nära samarbete med arbetsmarknadens
            parter och folkbildningen. Tillsammans med dem skall man utveckla
            nya former för uppsökande verksamhet för att kartlägga individens
            utbildningsbehov och undersöka vilka kunskaper och vilken kompetens
            som behövs för framtida jobb.
          </note>
          <note>
            För att de skall klara detta har man anvisat 40
          </note>
          <note>
            miljoner kronor som skall gå till utbildningsinsatser inom -
            som flera redan har nämnt - LO, TCO,
          </note>
          <note>
            SACO, Sveriges Fiskares riksförbund, Lantbrukarnas riksförbund
            och Företagarnas riksorganisation. Det här ogillas av flera partier.
            Vi har här hört att man är upprörd över det här förslaget. Men
            det handlar om att ta reda på vilka behov de lågutbildade har
            och att inventera vilka behov som näringslivet ute i kommunerna
            har av kompetens för framtida jobb. Och det är där som folkbildning,
            de fackliga organisationerna och näringslivets företrädare behövs
            för att man skall kunna klara Kunskapslyftet på ett så bra sätt
            som möjligt.
          </note>
          <note>
            Det handlar alltså inte om att gynna facket, som bl.a. Lars Hjertén
            påstod. Det handlar om att stärka folkbildningens och de olika
            parternas viktiga roll i
          </note>
          <note>
            Kunskapslyftet.
          </note>
          <note>
            Det hävdas också att de 40 miljonerna hellre borde läggas på
            det ordinarie anslaget till folkbildningen.
          </note>
          <note>
            Man hänvisar bl.a. till de nedskärningar som där har gjorts.
            Jag är den första att beklaga nedskärningarna. I
          </note>
          <note>
            den nödvändiga budgetsaneringen har också folkbildningen fått
            ta sin del. Det hade naturligtvis varit bra om vi hade kunnat
            göra ett undantag för folkbildningen, men det har inte varit möjligt.
          </note>
          <note>
            Jag tycker att det är bra att vi genom det här anslaget nu starkare
            kan slå fast Kunskapslyftets stora betydelse. De partier som vill
            använda de 40 miljonerna i den ordinarie folkbildningen får trösta
            sig med att pengarna fyller ett viktigt syfte. De kan också trösta
            sig med att Moderaterna inte har fått majoritet för sin linje.
            Moderaterna säger nej till förslaget om
          </note>
          <note>
            40 miljoner och vill dessutom minska anslaget till folkbildningen
            med 160 miljoner, dvs. en minskning med totalt 200 miljoner kronor.
          </note>
          <note>
            Fru talman! Utbildning är grundläggande för medborgarna och för
            samhällets utveckling. Men vi behöver inte bara utbildning utan
            också bildning. Det är därför glädjande att utskottet har lagt
            fast ytterligare ett nationellt mål för kulturpolitiken, nämligen
            att främja bildningssträvandena. Bildning är viktigt både för
            individen och för samhället.
          </note>
          <note>
            Utbildning ger människor färdighet, medan endast folkbildning
            kan ge människor värdighet. Så formulerade folkbildaren Gunnar
            Hirdman det en gång.
          </note>
          <note>
            Folkbildningens roll i att medverka till den önskade samhällsutvecklingen
            kan inte överskattas. Människor kommer samman och stärker varandra,
            och olika åsikter bryts mot varandra i samtal. Det leder till
            ökad förståelse för vad olika intresseinriktningar kan vilja.
          </note>
          <note>
            Folkbildningen ger ett fritt kunskapssökande och uppmuntrar till
            kritiskt granskande, inte minst viktigt i det mediebrus som vi
            i dag har. Informationen strömmar, och bearbetning behövs om den
            skall bli till kunskap och därmed möjlig att hantera.
          </note>
          <note>
            Folkbildningen har många mötesplatser i hela landet för människor
            med olika bakgrund. I folkbildningen ges utrymme för kulturupplevelser,
            och där skapas förutsättningar för människor att tillsammans med
            andra utveckla sitt eget skapande. Demokratin har byggts upp och
            bygger även i dag på folkbildning och folkrörelser. Folkhögskolor
            och studieförbund gör viktiga insatser i demokratiuppbyggnaden
            i vårt närområde. Kanske är detta bland det viktigaste vi kan
            satsa på för att stödja folk i länder som är mitt i sitt uppbyggningsarbete.
          </note>
          <note>
            Visst hade det varit bra om vi i kulturpropositionen också hade
            behandlat folkbildningens roll i ett större kultursammanhang än
            vad vi har gjort. Från regeringens sida har man dock aviserat
            att man skall återkomma och då också sätta in folkbildningens
            roll i det sammanhanget, och vi får då tillfälle att diskutera
            mera. Jag ser fram emot en mer uttömmande behandling av folkbildningen
            under nästa år.
          </note>
          <note>
            Med det här, fru talman, yrkar jag bifall till de hemställanspunkter
            i kulturutskottets betänkande som berör folkbildningen.
          </note>
          <note type="speaker">
            Anf. 236 TUVE SKÅNBERG (kd) replik:
          </note>
          <note>
            Fru talman! Det är inte att ta miste på att Berit Oscarsson är
            engagerad för folkbildningen. Men här talar Berit Oscarsson som
            representant för utskottsmajoriteten, och som socialdemokrat är
            hon delaktig i en neddragning på folkbildningen med 100 miljoner.
            Då går det inte att gömma sig bakom ett personligt engagemang
            och varma känslor.
          </note>
          <note>
            Hur kan Berit Oscarsson vara den första att beklaga neddragningarna
            på folkbildningen när hon ju är den som skall försvara dem? Jag
            kan tänka mig att kandidera till rollen som den förste att beklaga,
            men
          </note>
          <note>
            Berit Oscarsson kan inte det. Hon skall tala om hur i all världen
            det kan vara motiverat att dra ned 100
          </note>
          <note>
            miljoner på folkbildningen.
          </note>
          <note>
            Sedan har vi dessa famösa 40 miljoner kronor som skall gå till
            facket. Tror Berit Oscarsson själv på sina ord om att de bättre
            förvaltas av facket än av folkbildningens normala kanaler?
          </note>
          <note type="speaker">
            Anf. 237 BERIT OSCARSSON (s) replik:
          </note>
          <note>
            Fru talman! Låt mig säga en gång till att jag beklagar att vi
            har tvingats låta även folkbildningen bidra till att sanera ekonomin.
            Men låt mig också påminna Kristdemokraterna om att det första
            den borgerliga regeringen gjorde när den tillträdde var att föreslå
            en neddragning på 300 miljoner. Då var ekonomin i ett skick som
            inte ens går att jämföra med dagens. I den borgerliga regeringen
            ställde sig Kristdemokraterna, tillsammans med Moderaterna, bakom
            förslaget om att skära ned anslaget till folkbildningen med hela
            300 miljoner kronor.
          </note>
          <note>
            Låt mig sedan kommentera de 40 miljonerna, som samtliga motståndare
            har beskrivit som en gåva till facket. Men så är det inte. Ni
            har inte förstått vad detta betyder. Det betyder att man i fackliga
            organisationer och i näringslivet har möjlighet att delta aktivt
            i Kunskapslyftet på ett sådant sätt att man dels kan göra en inventering
            av vilken typ av utbildning som behövs för näringslivet på orten,
            dels - vilket kanske är viktigast - kan söka upp och motivera
            dem som är arbetslösa, har dålig utbildning och är minst motiverade
            att delta i en vuxenutbildning.
          </note>
          <note>
            Det är ingen lätt uppgift. Vem som helst kan inte söka upp och
            få dem som är minst motiverade att säga: Det här vill jag sätta
            mig på skolbänken för. Det är vad jag vill göra.
          </note>
          <note>
            Dessutom är det viktigt att man skaffar sig kunskap om studieorganisatörer
            m.fl. så att man också kan göra ett gott arbete.
          </note>
          <note type="speaker">
            Anf. 238 TUVE SKÅNBERG (kd) replik:
          </note>
          <note>
            Fru talman! I inledningsskedet, med den helhet som den budgeten
            medgav, fanns den här neddragningen med, det stämmer. Men senare
            kompenserade vi mer än väl studiecirklarna, studieförbunden och
            folkhögskolorna, så mot slutet blev det mångmiljonbelopp åt andra
            hållet. Det är säkert Berit Oscarsson medveten om, men väljer
            att förtiga.
          </note>
          <note>
            Med Kristdemokraterna och Centerpartiet - båda folkrörelsepartier
            - i ryggen fanns det ett mycket stort stöd för t.ex. folkhögskolorna.
            Folkpartiet var inte dåligt det heller, utan backade upp bra.
            Men det jag förvånar mig över är att ett folkrörelseparti som
            Socialdemokraterna säger att det tyvärr är nödvändigt att dra
            ned 100 miljoner kronor på folkbildningen. Det är mig fullkomligt
            obegripligt. Det är mer än vad vi skulle ha velat göra, och det
            är mer än vad slutresultatet var av koalitionsregeringens tre
            år i regeringsställning.
          </note>
          <note type="speaker">
            Anf. 239 BERIT OSCARSSON (s) replik:
          </note>
          <note>
            Fru talman! Den borgerliga regeringen gav ett stort tillskott
            till folkhögskolorna men ett mindre belopp till studieförbunden.
          </note>
          <note>
            Det är kanske där skon klämmer: Man har svårt att förstå hur
            betydelsefullt det är att folkrörelser, som finns inom olika studieförbund,
            har möjlighet att se till att så många som möjligt av dem som
            har kort utbildning kan vara med och delta i olika typer av vuxenutbildning.
          </note>
          <note>
            Det finns studieorganisatörer på i stort sett alla arbetsplatser,
            och det är självklart att de studieorganisatörer som kan en hel
            del om vuxenstudier också måste skaffa sig kunskap om olika studiestöd,
            om olika vuxenutbildningsanordnare och om vad det finns för möjlighet
            till att studera. Det är de pengarna som skall vara till för att
            fackliga organisationer och även näringslivet skall ha möjlighet
            att aktivt delta i kunskapslyftet.
          </note>
          <note type="speaker">
            Anf. 240 LARS HJERTÉN (m) replik:
          </note>
          <note>
            Fru talman! Berit Oscarsson säger att om man inte har folkbildning
            förutsätts det att man utnyttjar kunskapslyftet när man tittar
            litet grand framåt i tiden.
          </note>
          <note>
            Man förutsätter; det är precis samma ord som Göran
          </note>
          <note>
            Persson använde i propositionen 1991. Man förutsätter att folkhögskolorna
            behandlas schyst av landstingen. Man har hållit på i fem år och
            tittat på detta i den styrelse där Berit Oscarsson sitter med.
            Jag ställde en fråga, men jag fick inget svar på den.
          </note>
          <note>
            Sedan kan man diskutera pengar. Ramanslagen är ju klara, så det
            finns inte så mycket att säga om detta just nu, men det är inte
            sant att de borgerliga regeringarna drog ned särskilt på anslagen.
            Det var ju precis tvärtom. Eftersom jag fanns med i verksamheten
            då vet jag ju att det var ett par hundra miljoner det första året
            extra i det s.k. K-anslaget i kompletteringspropositionen och
            över 500 miljoner extra under två år. Det är ju Folkbildningsrådet
            som bestämmer om fördelningen där. Där satt Berit Oscarsson med
            också, så fick studieförbunden för litet var det väl egentligen
            knappast regeringens fel.
          </note>
          <note>
            Jag skulle vilja fråga igen, eftersom jag inte har fått svar
            på den frågan: Hur diskuterar ni i Folkbildningsrådet, som alltså
            har riksdagens uppdrag att fördela bidragen, när nu landstingen
            skär ned väldigt kraftigt, något som det alltså i den proposition
            som bar Göran Perssons namn för fem år sedan förutsattes att man
            skulle ändra på om det blev så?
          </note>
          <note type="speaker">
            Anf. 241 BERIT OSCARSSON (s) replik:
          </note>
          <note>
            Fru talman! I Folkbildningsrådets styrelse finns representanter
            för Landstingsförbundet och RIO, dvs.
          </note>
          <note>
            Rörelsefolkhögskolornas intresseorganisation. Där är en av de
            frågor som vi har diskuterat just den neddragning som har skett,
            inte bara till landstingsfolkhögskolor utan också till rörelsefolkhögskolor
            i stort.
          </note>
          <note>
            Vi har också diskuterat den neddragning som görs i kommunerna.
          </note>
          <note>
            Men börjar man titta litet, Lars Hjertén, vilka det är som driver
            neddragningarna i kommuner och landsting så ser man att det är
            Moderata samlingspartiet. Det är Moderata samlingspartiet som
            driver neddragningen av både stödet till studieförbund och stödet
            till folkbildning i landstinget.
          </note>
          <note>
            Jag skulle vilja ställa frågan tillbaka till Lars
          </note>
          <note>
            Hjertén: Vad har Lars Hjerténs parti och partikamrater gjort
            för att se till att de kommunalt förtroendevalda ute i kommuner
            och landsting har varit ett stöd i det svåra ekonomiska läge som
            både kommuner och landsting befinner sig i så att anslagen har
            kunnat bestå eller t.o.m. öka? Det är ju det Lars Hjertén helst
            skulle vilja.
          </note>
          <note type="speaker">
            Anf. 242 LARS HJERTÉN (m) replik:
          </note>
          <note>
            Fru talman! Jag vill litet försiktigt påpeka för Berit
          </note>
          <note>
            Oscarsson att det är socialdemokratisk majoritet i
          </note>
          <note>
            Sverige i dag. Alla landsting utom ett styrs av socialdemokrater.
            Man kan ju rimligtvis inte beskylla oppositionen för att inte
            göra någonting när majoriteten inte gör det.
          </note>
          <note>
            Jag har inte fått svar på min fråga, trots att jag har ställt
            den två gånger. Det räcker ju inte med att man tar upp frågan
            och diskuterar den i Folkbildningsrådet. Man måste ju göra någonting
            åt den, och det har ni alltså inte gjort. Det tycker jag är illavarslande.
            De som drabbas hårdast är rörelsefolkhögskolorna, de som alltså
            inte har landstinget som huvudman. De får i sitt huvudmannabidrag
            ungefär en tredjedel av vad landstingsskolorna får. Dessutom får
            landstingsskolorna dra av momsen, vilket en rörelsefolkhögskola
            inte får. För en skola som jag känner till väl betyder detta att
            man förlorar ungefär 800 000 kr om året. Det bestämdes i ett riksdagsbeslut
            för fem år sedan att man skulle se över denna stora skillnad och
            se till att den försvann, men det har alltså Folkbildningsrådet
            inte gjort.
          </note>
          <note>
            Eftersom jag inte har någon mer replik vill jag bara uppmana
            Berit Oscarsson att ta hand om det här.
          </note>
          <note>
            Det är ju hennes partivänner som styr också i Folkbildningsrådets
            styrelse. De bildar säkert majoritet med ordföranden i spetsen
            även där. Jag vet inte om det finns någon moderat i Folkbildningsrådets
            styrelse, men jag tror inte det.
          </note>
          <note type="speaker">
            Anf. 243 BERIT OSCARSSON (s) replik:
          </note>
          <note>
            Fru talman! Jag lovar, Lars Hjertén, att vi skall fortsätta den
            diskussion som vi har haft med både
          </note>
          <note>
            Landstingsförbundet och Kommunförbundet. Jag vet ju att Lars
            Hjertén läser det informationsmaterial som kommer från Folkbildningsrådet.
            Denna fråga har tagits upp otaliga gånger där, och Folkbildningsrådet
            har också tagit upp denna fråga när det har handlat om att begära
            anslag.
          </note>
          <note>
            När det handlar om de statliga medlen är det faktiskt så att
            Moderaterna föreslog neddragningar på
          </note>
          <note>
            300 miljoner kronor, och Moderaterna har i den här budgeten föreslagit
            en neddragning på 200 miljoner, så jag tycker nog att Socialdemokraterna
            har gjort bra insatser för att stödja folkbildningen, både på
            det statliga, det kommunala och det landstingskommunala fältet.
          </note>
          <note type="speaker">
            Anf. 244 EWA LARSSON (mp) replik:
          </note>
          <note>
            Fru talman! Om jag har läst betänkandet rätt är alla partier
            emot att 40 miljoner fördelas till de fackliga organisationerna
            - alla partier utom Socialdemokraterna. Från Centerpartiet har
            man bundit upp sig i budgetöverenskommelsen men skriver i sin
            motion att man inte tycker att det här är speciellt bra. Alla
            är alltså emot förslaget.
          </note>
          <note>
            Vad jag inte förstår, Berit Oscarsson, är varför kulturutskottet
            skall bekosta studieorganisatörer på arbetsplatser. Kan Berit
            Oscarsson förklara detta:
          </note>
          <note>
            Varför skall kulturutskottet ge 40 miljoner till facken?
          </note>
          <note>
            Och varför fick inte folkhögskolorna någon del av de
          </note>
          <note>
            45 miljonerna, utan bara studieförbunden?
          </note>
          <note type="speaker">
            Anf. 245 BERIT OSCARSSON (s) replik:
          </note>
          <note>
            Fru talman! Låt mig än en gång ta upp de
          </note>
          <note>
            45 miljoner kronorna. Både folkhögskolor och studieförbund har
            haft extra medel för verksamhet bland arbetslösa, alltså s.k.
            öronmärkta pengar. Folkhögskolorna har fått 10 000 platser. De
            har alltså möjlighet att fortsätta den verksamhet de har bedrivit
            inom ramen för det s.k. K-anslaget. Det är ingen neddragning,
            utan de 10 000 platserna finns fram till den 1
          </note>
          <note>
            juli 1997 när Kunskapslyftet startar. Däremot har det för ett
            år funnits 90 miljoner kronor som studieförbunden bedrivit verksamhet
            för arbetslösa med. Man har fått 45 miljoner för hösten 1996,
            men man har inte fått några pengar för våren 1997, och Kunskapslyftet
            börjar inte förrän den 1 juli. Det innebär att det saknas
          </note>
          <note>
            45 miljoner kronor för våren 1997 för att studieförbunden skall
            kunna fortsätta verksamheten bland de arbetslösa. Det handlar
            om 100 000 cirkeldeltagare,
          </note>
          <note>
            100 000 personer som finns i olika typer av verksamheter inom
            studieförbundens ram.
          </note>
          <note>
            Nu kan man ha vårens verksamhet, och sedan kan man, precis som
            alla andra vuxenutbildare, ansöka hos kommunerna för att delta
            i Kunskapslyftet. Därav kommer de 45 miljoner kronorna för våren.
          </note>
          <note>
            Får jag också en gång till ta upp det här med uppsökande verksamhet
            och med att ge till facken. Det är bevisat genom undersökningar
            att det är lättare att man söker upp sina arbetskamrater som är
            lågutbildade, och som man känner, än om speciella personer skall
            motivera till deltagande i utbildning. Det är bevisat.
          </note>
          <note>
            Som Marianne Andersson sade, är det viktigt att vi når de lågutbildade
            och korttidsutbildade. Både folkhögskolor och studieförbund har
            lång erfarenhet av detta.
          </note>
          <note type="speaker">
            Anf. 246 EVA LARSSON (mp) replik:
          </note>
          <note>
            Fru talman! Jag betvivlar inte en minut att det som
          </note>
          <note>
            Berit Oscarsson säger är sant. Jag ställer bara denna enkla fråga
            på grund av att det för mig och Miljöpartiet är helt obegripligt
            att kulturutskottet skall finansiera de fackliga organisationerna
            så att de i sin tur kan finansiera studieorganisatörer på arbetsplatser.
            Vad har det i kulturutskottets högst minimala budget att göra
            över huvud taget?
          </note>
          <note type="speaker">
            Anf. 247 BERIT OSCARSSON (s) replik:
          </note>
          <note>
            Fru talman! Uppsökande verksamhet, och den verksamhet som studieförbund
            och folkhögskolor bedriver, är ett led i Kunskapslyftet. Som jag
            tidigare har sagt, får man då möjligheter att göra personliga
            utbildningsplaner för människor och att göra inventeringar hos
            företagen om vilka behov dessa har av kunskaper. Därför har man
            givit dessa pengar till de fackliga organisationerna och till
            de tre övriga organisationerna. Det är den enkla förklaringen.
          </note>
          <note type="speaker">
            Anf. 248 ELIZABETH NYSTRÖM (m):
          </note>
          <note>
            Fru talman! I budgetpropositionen för år 1997, står det under
            utgiftsområde N 17, rubriken Idrottsrörelsen: "Regeringen skall
            prioritera den lokala motions- och breddidrotten för barn och
            ungdomar."
          </note>
          <note>
            Regeringen konstaterar också att idrottsrörelsen inte uppnått
            de mål för jämställdheten som Riksidrottsförbundet satte upp till
            år 1995. Det är därför angeläget att jämställdhetsarbetet inom
            idrottsrörelsen påskyndas. I dag ägnar sig 43 % av flickorna åt
            något slags idrott. Målen har inte uppnåtts trots framgångsrika
            insatser inom idrottsrörelsen för att stärka och utveckla jämställdhetsarbetet.
            Vad som nu behövs är ett fortsatt tålmodigt och målmedvetet jämställdhetsarbete
            på alla nivåer.
          </note>
          <note>
            Tyvärr har ett beslut fattats som direkt motverkar detta syfte,
            nämligen mervärdesskatt inom kultur-, utbildnings- och idrottsområdet.
            Detta kommer bl.a.
          </note>
          <note>
            att innebära att de flickor som ägnar sig åt dans - det är ju
            bara ett fåtal pojkar som gör det - kommer att drabbas av en moms
            på 25 % när de anlitar privata danslärare, och det finns många
            sådana i vårt land.
          </note>
          <note>
            Varje krona som avgifterna höjs med, innebär faktiskt en stor
            belastning för barnfamiljer. Dessutom är det så att flickidrotten
            kostar mer pengar per ungdom, och flickorna får betala den största
            delen själva.
          </note>
          <note>
            Bidragen till flicksporter är helt enkelt lägre än bidragen till
            pojksporter.
          </note>
          <note>
            Den största delen av det kommunala stödet, ca
          </note>
          <note>
            70 %, går till anläggningar, och det är män som dominerar utnyttjandet
            av anläggningarna. Kommunerna tillhandahåller och underhåller
            fotbollsplaner, ishockeyrinkar, läktare osv. Där har tyvärr alltför
            ofta våldet trängt in, vilket givit samhället höga extrakostnader
            för polisbevakning. Vi moderaterna har insett detta problem, och
            har därför föreslagit att anslaget till den lokala ungdomsverksamheten
            under posten N 3 skall uppgå till minst 200 miljoner kronor, och
            att detta skall inrymmas inom den ram som anvisas som stöd för
            idrotten.
          </note>
          <note>
            Vi anser att man, utan att föregripa ställningstagandet när det
            gäller fritidsutredningens förslag, kan utforma regelverket för
            det lokala aktivitetsbidraget så att man medvetet gynnar flickors
            idrottsutövande.
          </note>
          <note>
            Jag vill inte heller föregripa den parlamentariskt tillsatta
            kommitté som skall utvärdera det statliga stödet till idrotten,
            men jag vill ändå påpeka vikten av att ungdomar ägnar sig åt idrott
            - främst ur folkhälsosynpunkt.
          </note>
          <note>
            Avslutningsvis, fru talman, är det så att statliga och kommunal
            bidrag kan vara till god hjälp i detta arbete. Men det viktigaste
            är trots allt att man uppmuntrar alla ideella krafter, alla dessa
            eldsjälar som i dag lägger ned mycket möda på våra barn och ungdomar,
            och att man också betonar att föräldrar är de som borde ta det
            största ansvaret i detta arbete.
          </note>
          <note type="speaker">
            Anf. 249 KENNETH KVIST (v):
          </note>
          <note>
            Fru talman! I kulturutskottets betänkande behandlas också de
            idrottspolitiska frågorna. Det är en säregen budgetordning vi
            har infört i riksdagen. Trots att det finns partier som egentligen
            inte vill gå med på den stora nedskärning idrottsrörelsen bestås
            med av regeringen, så kan de på grund av budgetordningen inte
            lägga fram reservationer, och därmed inte heller göra yrkanden,
            kring detta. På det viset är det ju nära att regering och riksdag
            nu tvålar till Sveriges största folkrörelse med en mer än 10-procentig
            anslagsneddragning på ett bräde. Detta är ju alldeles orimligt.
          </note>
          <note>
            Idrotten har, kan man tycka, en naturlig plats i kulturdebatten.
            Nu kommer den in så att säga litet grand efteråt - trots att det
            egentligen alltså gäller
          </note>
          <note>
            Sveriges största folkrörelse. Det är klart att den har en naturlig
            plats. Den är en del av vår kultur i vidare mening. Fattar vi
            begreppet kultur så som man väl har gjort i den här debatten,
            alltså att det handlar om teater, museer, litteratur, dans och
            liknande, så har ju likväl idrotten många likheter med kulturen.
          </note>
          <note>
            Liksom kulturen har idrotten en bred bas av utövande och är ett
            viktigt intresse för stora delar av befolkningen. Liksom hos kulturen
            finns i idrotten de många amatörerna men också de som är mycket
            duktiga och det smala skikt som brukar kallas elit.
          </note>
          <note>
            Inom nästan varje form av kulturellt uttrycksmedel gäller att
            en utövare måste öva upp sin skicklighet och sin förmåga. Det
            är den som har förkovrat sig som också kan visa upp sig och kommunicera
            med och glädja andra människor. Så är det egentligen också med
            idrotten. Undantagandes barnidrotten är det väldigt få som är
            intresserade av att se idrottsutövare som inte har tränat. Likaså
            är det egentligen med kulturen. Få lyssnar till en konsert med
            en orkester vars medlemmar inte övar så mycket och som inte klarar
            att spela samman.
          </note>
          <note>
            Men likheterna upphör också. När idrottsmän med träning söker
            förkovra sig eller försöker få sitt lag att fungera på ett finstämt
            sätt brukar det skällas för elitism. Men när en violinist övar
            en svår violinkonsert och framför den med bravur är det någonting
            som väcker allmän beundran. Ingen hävdar att den som inte träffar
            tonerna rätt nödvändigtvis måste få vara med i en kör. Men om
            ett idrottslag vill spela samstämt och därför kanske måste välja
            bland dem som vill vara med fördöms detta.
          </note>
          <note>
            Ändå är det kanske så att idrotten mer än kulturen i allmänhet
            är medveten om betydelsen av bredd, är medveten om betydelsen
            av att försöka motverka social utslagning och är medveten om att
            försöka ge uppgifter också till dem som visar sig vara mindre
            duktiga.
          </note>
          <note>
            Sedan finns det en annan olikhet, och det är hur samhället behandlar
            kulturen i övrigt och idrotten.
          </note>
          <note>
            Jämförelsen kanske inte skall föras så långt, men jag vill ändå
            peka på det för resonemangets skull och att det kanske kan vara
            med i kulturutskottet, som väl får ha hand om den här frågan även
            framdeles.
          </note>
          <note>
            Inom kulturen utgår stödet på så vis att ju skickligare, viktigare
            och större en ensemble eller en institution anses vara, desto
            mer är dess stöd. Inom idrotten är det precis tvärtom. Där ligger
            allt stöd i botten, och när idrottsmän blir duktiga och kan visa
            upp sig för sin publik skall de inte ha något stöd, utan då skall
            de vara helt utlämnade åt att klara sig på självfinansiering och
            tvärtom kanske t.o.m. bidra till statens och kommunernas ekonomi.
          </note>
          <note>
            Därigenom skall vi också säga att attityden gentemot idrotten
            följer detta. Den förmyndarmentalitet som finns gentemot Sveriges
            största och mest demokratiska folkrörelse, nämligen idrottsrörelsen,
            finns inte när man anslår medel till andra kulturverksamheter.
            Idrottsrörelsen har själv en levande diskussion om jämställdhet
            och om bredd osv. och har avancerade program för detta. Den behöver
            inga pekpinnar för att klara av detta.
          </note>
          <note>
            Men det är också så att idrottsrörelsen kanske ligger efter,
            eftersom idrotten ofta har varit ett manligt revir när det gäller
            jämställdhetsfrågan, men den kan i varje fall inte bli särskilt
            mycket mera jämställd eller mycket mera icke-kommersiell än vad
            samhället i övrigt är. Sådant samhälle, sådan idrott, skulle man
            kunna säga.
          </note>
          <note>
            Det hade varit skönt att få yrka bifall till Vänsterpartiets
            motion, där vi yrkar på en 42 miljoner kronor mindre neddragning
            på ett viktigt anslag, nämligen anslaget till idrotten. Tyvärr
            är detta inte möjligt.
          </note>
          <note>
            Likväl stöder vi i Vänsterpartiet detta krav.
          </note>
          <note type="speaker">
            Anf. 250 LARS LILJA (s):
          </note>
          <note>
            Fru talman! Jag skall ägna mina tilldelade minuter åt den kanske
            största kulturyttringen inom kulturutskottets beredningsområde,
            nämligen idrotten.
          </note>
          <note>
            Idrotten är landets största folkrörelse med 3 miljoner medlemmar
            i över 20 000 föreningar och 17 000
          </note>
          <note>
            korpklubbar. Basen för den svenska idrotten är det ideella arbetet.
            Över en halv miljon ideella ledare ägnar tillsammans minst 140
            miljoner timmar åt idrotten varje år. Folkrörelseidrotten ger
            genom föreningsmedlemskapet möjlighet för medlemmarna att med
            demokratiska medel påverka verksamheten efter sina egna och gruppens
            önskningar. Det är viktigt att vi slår vakt om den folkrörelsetradition
            som bygger upp svensk idrott.
          </note>
          <note>
            Anslaget till idrotten minskas inför 1997 med 55
          </note>
          <note>
            miljoner. Det är i och för sig beklagligt att en för så många
            människor, och även för mig, angelägen verksamhet drabbas av besparingar.
            Men med tanke på de många nedskärningar, inom t.ex. de sociala
            trygghetssystemen, som vi tvingats till på grund av de bräckliga
            statsfinanserna kan jag omöjligt försvara ett undantag för idrotten.
          </note>
          <note>
            Besparingarna bör, enligt utskottet, i första hand göras på bidraget
            till idrottsrörelsens egna organisationer, t.ex. Riksidrottsförbundet,
            specialidrottsförbunden, distriktsidrottsförbunden m.fl. Utskottet
            anser vidare att bidraget till den lokala ungdomsverksamheten
            bör undantas från större besparingar.
          </note>
          <note>
            Det kan i sammanhanget påpekas att statens stöd på 480 240 000
            kr på intet sätt är idrottens huvudsakliga finansieringskälla.
            1994 beräknas de offentliga penningströmmarna genom statliga,
            landstingskommunala och primärkommunala stöd ha uppgått till 5,2
          </note>
          <note>
            miljarder kronor. Intäkterna genom egenfinasiering beräknades
            samma år uppgå till närmare 5,6 miljarder kronor. Det kan dock
            konstateras att på grund av det ekonomiska läget har de offentliga
            utgifterna för idrotten minskat de senaste åren.
          </note>
          <note>
            Fru talman! De mål som finns för anslaget till idrotten härrör
            i huvudsak från ett riksdagsbeslut som togs 1970. Det är väl inte
            utan att det hänt en hel del sedan dess, inte bara i Sverige utan
            även i vår omvärld. Nya idrotter, som innebandy, har etablerats
            och antalet specialidrottsförbund har ökat från 49 till 66.
          </note>
          <note>
            Fler måste dela på de tillgängliga resurserna.
          </note>
          <note>
            Det kommersiella intresset för elitidrott har ökat, vilket markant
            förändrat de ekonomiska villkoren för vissa idrotter. De som har
            ett starkt medialt intresse har fått betydligt förbättrade villkor
            för träning och tävling än många andra elitidrottare. Internationaliseringen
            visar sig tydligt genom ett väsentligt större inslag av utländska
            spelare i t.ex. Elitserien i ishockey. Den s.k. Bosmandomen har
            också bidragit till en ökad rörlighet över nationsgränserna, vilket
            kan förändra villkoren för den svenska folkrörelseidrotten.
          </note>
          <note>
            Ett annat nutidsfenomen är läktarvåldet. Visserligen är det i
            huvudsak ett storstadsproblem, men det kan allvarligt skada idrottens
            trovärdighet om man inte får bukt med problemet.
          </note>
          <note>
            Antalet flickor som idrottar har också ökat. Tyvärr avspeglas
            det inte i idrottens beslutande organ. Idrotten har dock jobbat
            seriöst med jämställdhetsfrågan under många år och beslutade om
            en stadgeändring vid Riksidrottsmötet 1995 som innebar obligatorisk
            representation från båda könen i styrelsen för RF, distriktsidrottsförbunden
            och vissa andra stadgeenliga organ.
          </note>
          <note>
            Med anledning av idrottens förändrade villkor har regeringen
            tillsatt en parlamentarisk kommitté, som skall utvärdera stödet
            till idrotten. I uppdraget ingår bl.a. att föreslå tydligare mål
            för statens samlade stöd till idrotten samt hur dessa skall följas
            upp, utvärderas och administreras. Kommitténs förslag skall utgå
            från att kvinnor och män får lika möjligheter att bedriva idrott.
            Kommittén skall även i sina förslag utgå från idrottens betydelse
            för unga människor liksom för folkhälsan i övrigt.
          </note>
          <note type="speaker">
            Anf. 251 KENNETH KVIST (v) replik:
          </note>
          <note>
            Fru talman! Jag skall inte föra en diskussion om det kloka i
            en sådan hysterisk nedskärningspolitik som har bedrivits i landet.
            När det skärs ned på så mycket är det klart att det måste drabba
            idrotten också. Det skulle drabba den även med Vänsterpartiets
            förslag. Men att denna oerhört drastiska nedskärning görs inom
            idrotten samtidigt som kommunerna sitter trångt, samtidigt som
            idrotten på den lokala nivån ges betydligt sämre förutsättningar
            är verkligen att slå mot viktig social ungdomsverksamhet.
          </note>
          <note>
            Denna tudelning som man gör - visserligen finns det en liten
            del av idrotten som är kommersiellt bärande, elitverksamheten,
            men inte ens inom det vi allmänt kallar elitidrott är det särskilt
            stora delar som bär sig. Likväl kan ungdomsverksamheten få vilket
            stöd som helst från samhället, finns det inte en inspirerande
            elit, finns inte föredömena inom olika idrotter av framstående
            idrottsmän, idrottskvinnor och lag, är det ingenting som inspirerar
            ungdomen, inte heller ett lokalt aktivitetsstöd. Därför måste
            samhället se mindre ensidigt på idrottsrörelsen än man hittills
            har gjort.
          </note>
          <note>
            Det är bara en förhoppning att den nu tillsatta idrottspolitiska
            utredningen har förmåga att lyfta blicken litet högre.
          </note>
          <note type="speaker">
            Anf. 252 LARS LILJA (s) replik:
          </note>
          <note>
            Fru talman! Besparingen på idrotten rör sig om ungefär 10-11
            %. Det är samma besparing som ålagts all övrig statlig konsumtion.
          </note>
          <note>
            Jag vill också berätta att Riksidrottsförbundet verkar ha skött
            sin ekonomi alldeles utmärkt. Man har meddelat att man inför det
            kommande året är rädd att få ett så stort överskott att egenkapitalet
            skulle nå en omotiverad och iögonfallande nivå, vilket har gjort
            att man har beviljat extra anslag på 20 miljoner till sina specialidrottsförbund.
          </note>
          <note>
            Man har dessutom möjlighet att fondera pengar till sitt hundraårsjubileum
            år 2003, förhoppningsvis året innan vi har OS i Stockholm. Det
            innebär också att specialförbunden inte kommer att behöva vidkännas
            någon sänkning av sina anslag för 1997, även om det givetvis på
            längre sikt kan innebära att idrotten lika väl som alla andra
            områden i samhället måste spara pengar.
          </note>
          <note type="speaker">
            Anf. 253 KENNETH KVIST (v) replik:
          </note>
          <note>
            Fru talman! Man måste se hela sammanhanget.
          </note>
          <note>
            Det är klart att Riksidrottsförbundet sköter sin ekonomi alldeles
            utomordentligt. Men denna nedskärningspolitik, tillsammans med
            alla de kommunala nedskärningar som så småningom drabbar specialförbunden
            och dessutom de olika idrottsklubbarna i form av dyrare plan-
            och lokalhyror, uteblivna eller sänkta bidrag för ungdomsverksamhet
            osv., ökar idrottens kostnader. Samtidigt lägger man fram ett
            drastiskt nedskärningsförslag.
          </note>
          <note>
            Tidigare i kulturdebatten i dag har jag hört omskrutet att man
            har ökat anslaget till kulturen med ungefär 100 miljoner. Att
            i det läget göra en så oerhört drastisk nedskärning när det gäller
            idrottsverksamheten tycker jag inte är motiverat.
          </note>
          <note type="speaker">
            Anf. 254 LARS LILJA (s) replik:
          </note>
          <note>
            Fru talman! Kenneth Kvist sade i sin andra replik ungefär samma
            sak som han sade i den första. Jag har hållit på med idrott i
            hela mitt liv, jag beklagar att vi är tvungna att göra den här
            besparingen. Men, som jag sade tidigare, det motsvarar den nedskärning
            som har gjorts i övrig statlig verksamhet. Med tanke på andra
            nedskärningar som har drabbat människor har jag mycket svårt att
            motivera att idrotten skall undantas.
          </note>
          <note>
            Vi har ett kommunalt självstyre. Det är kommunerna själva som
            prioriterar var de skall lägga sina anslag. De stöder idrotten
            på ett bra sätt. Det vet vi, både med lokaler och egna bidrag.
            I det här fallet blir det upp till kommunerna att prioritera var
            de skall lägga sitt stöd.
          </note>
          <note>
            Jag vill också hålla med om det Kenneth Kvist sade i sin första
            replik, när han var inne på sambandet mellan elitidrott och breddidrott.
            Där har vi samma uppfattning.
          </note>
          <note type="speaker">
            Anf. 255 EVA GOËS (mp):
          </note>
          <note>
            Fru talman! Na mu myo ho rengekyo. Det är några ord ur en buddistisk
            orden. Det betyder att ur dyn växer den vackraste blomman upp,
            Lotusblomman. Så även ur det här hemska betänkandet, om man får
            säga så, där det dras ned så mycket kanske det kommer något gott.
            Vi får se vad som händer om några år.
          </note>
          <note>
            Jag skall tala om något helt annat. Jag skall tala om organisationsform
            för trossamfund. Jag återger först ett citat ur skriften Svenska
            kyrkans lokala, nationella och globala samhällsansvar: "Vi måste
            i vårt eget land tydligt stå upp för den grundlagsfästa religionsfriheten.
            Förhoppningsvis kan detta även vara av stor betydelse för länder
            som idag sargas av politiska och etniska motsättningar och där
            religionen missbrukas som ett led i stridigheterna. Vi kommer
            att verka för att övriga trossamfund får en lagstadgad rätt att
            verka i enlighet med sin egen identitet."
          </note>
          <note>
            Det är just runt egen identitet jag tänker tala.
          </note>
          <note>
            I dag är det nämligen mycket svårt att organisera sig som ett
            nytt trossamfund i Sverige om man ensam utövar sin religiösa verksamhet
            och hör till en religion eller filosofi som inte överensstämmer
            med det svenska mönstret. Efter att ha följt ett ärende om att
            registrera en japansk buddistisk orden i Sverige kan jag säga
            att det klart har framkommit att det inte finns någon juridisk
            organisationsform som passar denna orden. Organisationsformerna
            passar den svenska kyrkan, som har en församling och är formad
            som en förening, men denna orden har en nunna, ingen församling,
            utan stödjande lekmän. Det betyder att orden inte kan ha en demokratisk
            föreningsstyrelse, som kan, om den så önskar, avsätta den enda
            som har antagit religionen, nämligen nunnan.
          </note>
          <note>
            De juridiska formerna som erbjuds därutöver är antingen att skapa
            stiftelse eller aktiebolag. Men orden har ingen kommersiell verksamhet.
            Den ger inga kurser, säljer inget, utan tar enbart emot spontana
            gåvor, s.k. dana, i huvudsak från nunnor och munkar i
          </note>
          <note>
            Japan, där denna orden har automatisk status som trossamfund.
          </note>
          <note>
            Det vore betydligt enklare om det fanns en egen organisatonsform
            för religiösa samfund i stället för att hänvisa till former som
            passar politiska partier, fotbollsklubbar eller kommersiell verksamhet.
            Det är viktigt att som trossamfund kunna verka i enlighet med
            sin identitet och kunna behålla sin genuinitet, så länge det inte
            är till skada för någon människa och ryms inom ramen för de mänskliga
            rättigheterna.
          </note>
          <note>
            Att civilrättsligt registreras som trossamfund, och därmed bli
            skattebefriad, får inte stupa på att det inte finns en registreringsform
            som passar utländska ordnar i Sverige. Varför finns det juridiska
            organisationsformer för utländska näringsgrenar? Religiösa utövare
            borde ha samma möjlighet. Det gäller alla nunnor och munkar, katoliker
            såväl som buddister och hinduer.
          </note>
          <note>
            Likaså bör tempel och kloster bli likvärdiga med kyrkor och hänsyn
            tas till detta i samband med fastighetsskatt.
          </note>
          <note>
            Den nya kyrkolagen borde omfatta alla, självklart med kravet
            att religionsutövningen faller inom ramen för de mänskliga rättigheterna
            så att det finns tolkningsföreträde för de religioner och filosofier
            som ligger utanför den typiskt svenska religionen som har en allsmäktig
            gud. Den skall inte begränsas av antalet utövare, utan hänsyn
            skall tas till den religiösa och andliga utövningen.
          </note>
          <note>
            Jag nämner detta därför att en buddistisk nunna som finns här
            i Sverige skall bygga en pagod i Nynäshamn. Hon har fått marktillstånd
            och har löst ut det genom s.k. dana. När hon skall börja bygga
            måste hon ordna en juridisk organisationsform. Det passar inte
            med en ideell förening eller kommersiell verksamhet.
          </note>
          <note>
            Jag har följt hennes fall. Från början vände hon sig till
          </note>
          <note>
            Patentverket, sedan till Länsstyrelsen. Hon har gått till skattemyndigheten,
            till Finansdepartementet och Civildepartementet, när det hette
            så. Hon har gått runt i den karusellen i mer än fem år.
          </note>
          <note>
            Så kan det inte få vara. Man kan inte göra det så komplicerat.
            Då är det bättre att ordna en egen organisationsform för trossamfund
            och filosofier, så länge det inte skadar någon eller är ett brott
            mot mänskliga rättigheter. Den här buddistiska orden, som utgår
            från mahatma Gandhi, är inte något som bryter mot de mänskliga
            rättigheterna. Jag menar att man borde införa en juridisk organisationsform
            för en sådan religiös eller livsfilosofisk verksamhet och att
            man skall anpassa de civilrättsliga och rättsliga lagarna till
            varandra. Det skall finnas tolkningsföreträde i den nya kyrkolagen
            för andra religiösa verksamheter och filosofier. Religiös verksamhet
            skall kunna upprätthålla sin egen identitet och genuinitet.
          </note>
          <note>
            Övriga frågor
          </note>
          <note type="speaker">
            Anf. 256 AGNETA RINGMAN (s):
          </note>
          <note>
            Fru talman! Kultur i hela landet är ett centralt begrepp i kulturpolitiken.
            Det innebär att det skall finnas en livaktig konstnärlig verksamhet
            runtom i landet.
          </note>
          <note>
            Det innebär också att medborgarna i rimlig utsträckning skall
            kunna ta del av konst, teater, film, dans och musik.
          </note>
          <note>
            Den direkta kontakten med olika kulturyttringar är omistlig för
            ett levande kulturliv. Men ambitionen om kultur i hela landet,
            som vi på olika sätt har debatterat här i kammaren i dag, kan
            inte förverkligas utan Sveriges Television, Sveriges Radio och
            Utbildningsradion. De har en oerhört stor betydelse för kulturlivet.
          </note>
          <note>
            För väldigt många i vårt land är radio och TV den enda kontakten
            med exempelvis opera, teater eller bildkonst. De människor som
            tar del av kulturlivet via radio och TV är många många fler än
            de som besöker konserter och teaterföreställningar.
          </note>
          <note>
            Vi skall inte se radio och TV som konkurrenter till den direkta
            kontakten med kulturutbudet på teatrar eller utställningshallar.
            Det är snarare så att radio och
          </note>
          <note>
            TV stimulerar kulturintresset.
          </note>
          <note>
            Utskottet pekar på att ansvaret för att nå ut med nationalscenernas
            och andra teatrars föreställningar via radio och TV inte enbart
            vilar på nationalscenerna, utan i lika hög grad på medieföretagen.
          </note>
          <note>
            Antalet radio- och TV-kanaler blir allt större. Men det ökande
            antalet kanaler har knappast, som jag ser det, kommit kulturen
            till del. Slutsatsen måste bli att om vi vill ha ett brett och
            mångsidigt kulturliv i hela landet måste vi satsa på allmän-TV
            och allmän-radio, eller som vi också säger public service-verksamhet.
          </note>
          <note>
            De kommersiella kanalerna kommer aldrig, tror jag, att på samma
            sätt som public-service-företagen ta sitt kulturella ansvar. Visst
            kan de satsa på kulturen, men då handlar det oftast om spektakulära
            företeelser.
          </note>
          <note>
            Public service har ett ansvar för den udda kulturen och det nyskapande
            och utmanande, för den kultur som bara når en liten grupp. De
            kommersiella kanalernas kulturinsatser gäller för det mesta det
            etablerade och välkända. Inget ont i det. Men det är onekligen
            litet paradoxalt att de kanaler som skulle vara ett alternativ
            till public service i mångt och mycket värnar det bestående.
          </note>
          <note>
            Public service skall ha ett mångsidigt kulturutbud, både det
            som attraherar en bred publik och det nya och utmanande.
          </note>
          <note>
            Vi vill alltså ha både breda populära program för den stora publiken
            och kvalitetsprogram som vänder sig till en smalare publik.
          </note>
          <note>
            I den proposition som riksdagen antog i våras om en radio och
            TV i allmänhetens tjänst fastslogs att programföretagen är skyldiga
            att se till att minst
          </note>
          <note>
            99,8 procent av den fast bosatta befolkningen kan ta emot programmen.
            En majoritet i utskottet var helt överens om att Sveriges Televisions
            sändningsrätt skall omfatta två kanaler och Sveriges Radios sändningsrätt
            fyra radiokanaler, varav en skall ha lokal täckning.
          </note>
          <note>
            TV- och radiopubliken i hela landet skall nås av ett så brett
            utbud som möjligt. Vi socialdemokrater anser att det är viktigt
            för mångfalden. Här har public service en viktig roll. Att snäva
            in uppdraget så att public service bara blir en kulturkanal anser
            vi vara fel väg att gå. Ett brett utbud stimulerar också kreativitet
            och arbetsglädje i företagen.
          </note>
          <note>
            Fru talman! Enligt socialdemokraternas uppfattning står ett brett
            utbud inte i strid med att ta ansvar för kulturen.
          </note>
          <note>
            Så återstår för mig bara att säga god jul till er alla.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Mom. 1 (kulturens egenvärde och kulturen som lokaliseringsfaktor)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            239 för utskottet
          </note>
          <note>
            77 för res. 1
          </note>
          <note>
            33 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 152 s, 22 c, 23 fp, 16 v, 14 mp, 12 kd
          </note>
          <note>
            För res. 1: 72 m, 1 fp, 1 v, 3 mp
          </note>
          <note>
            Frånvarande: 9 s, 8 m, 5 c, 2 fp, 5 v, 1 mp, 3 kd
          </note>
          <note>
            Isa Halvarsson (fp) och Ingrid Burman (v) anmälde att de avsett
            att rösta ja men markerats ha röstat nej.
          </note>
          <note>
            Mom. 5 (ett nationellt kulturpolitiskt uppdrag för
          </note>
          <note>
            2000- talet)
          </note>
          <note>
            1. utskottet
          </note>
          <note>
            2. res. 4 (c)
          </note>
          <note>
            Votering:
          </note>
          <note>
            299 för utskottet
          </note>
          <note>
            23 för res. 4
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 152 s, 76 m, 25 fp, 17 v, 17 mp, 12 kd
          </note>
          <note>
            För res. 4: 23 c
          </note>
          <note>
            Frånvarande: 9 s, 4 m, 4 c, 1 fp, 5 v, 1 mp, 3 kd
          </note>
          <note>
            Mom. 8 (kulturpolitiska tendenser)
          </note>
          <note>
            1. utskottet
          </note>
          <note>
            2. res. 6 (v)
          </note>
          <note>
            Votering:
          </note>
          <note>
            306 för utskottet
          </note>
          <note>
            17 för res. 6
          </note>
          <note>
            26 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 153 s, 76 m, 23 c, 25 fp, 17 mp, 12 kd
          </note>
          <note>
            För res. 6: 17 v
          </note>
          <note>
            Frånvarande: 8 s, 4 m, 4 c, 1 fp, 5 v, 1 mp, 3 kd
          </note>
          <note>
            Mom. 9 (det ekonomiska stödet till kulturen)
          </note>
          <note>
            1. utskottet
          </note>
          <note>
            2. res. 7 (mp)
          </note>
          <note>
            Votering:
          </note>
          <note>
            304 för utskottet
          </note>
          <note>
            17 för res. 7
          </note>
          <note>
            28 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 152 s, 76 m, 23 c, 24 fp, 17 v, 12 kd
          </note>
          <note>
            För res. 7: 17 mp
          </note>
          <note>
            Frånvarande: 9 s, 4 m, 4 c, 2 fp, 5 v, 1 mp, 3 kd
          </note>
          <note>
            Mom. 27 och 28 (ändring i lagen (1992:318) om överlämnande av
            förvaltningsuppgifter inom Kulturdepartementets verksamhetsområde
            samt Individuell visningsersättning)
          </note>
          <note>
            1. utskottet
          </note>
          <note>
            2. res. 14 (m, c, fp, mp, kd)
          </note>
          <note>
            Votering:
          </note>
          <note>
            170 för utskottet
          </note>
          <note>
            151 för res. 14
          </note>
          <note>
            1 avstod
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 151 s, 2 m, 17 v
          </note>
          <note>
            För res. 14: 1 s, 73 m, 23 c, 25 fp, 17 mp, 12 kd
          </note>
          <note>
            Avstod: 1 m
          </note>
          <note>
            Frånvarande: 9 s, 4 m, 4 c, 1 fp, 5 v, 1 mp, 3 kd
          </note>
          <note>
            Mom. 29 (förslagsrätt till styrelser)
          </note>
          <note>
            1. utskottet
          </note>
          <note>
            2. res. 15 (m, c, fp, mp, kd)
          </note>
          <note>
            Votering:
          </note>
          <note>
            170 för utskottet
          </note>
          <note>
            151 för res. 15
          </note>
          <note>
            28 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 153 s, 17 v
          </note>
          <note>
            För res. 15: 76 m, 22 c, 25 fp, 16 mp, 12 kd
          </note>
          <note>
            Frånvarande: 8 s, 4 m, 5 c, 1 fp, 5 v, 2 mp, 3 kd
          </note>
          <note>
            Mom. 32 (reformerat system för stöd till regional kulturverksamhet)
          </note>
          <note>
            1. utskottet
          </note>
          <note>
            2. res. 17 (c)
          </note>
          <note>
            3. res. 18 (mp)
          </note>
          <note>
            Votering:
          </note>
          <note>
            276 för utskottet
          </note>
          <note>
            20 för res. 18
          </note>
          <note>
            27 avstod
          </note>
          <note>
            26 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 149 s, 74 m, 2 c, 22 fp, 17 v, 12 kd
          </note>
          <note>
            För res. 18: 1 c, 2 fp, 17 mp
          </note>
          <note>
            Avstod: 4 s, 2 m, 20 c, 1 fp
          </note>
          <note>
            Frånvarande: 8 s, 4 m, 4 c, 1 fp, 5 v, 1 mp, 3 kd
          </note>
          <note>
            Lars Lilja (s) anmälde att han avsett att rösta ja men markerats
            ha avstått från att rösta.
          </note>
          <note>
            Mom. 34 (teaterutredning m.m.)
          </note>
          <note>
            1. utskottet
          </note>
          <note>
            2. res. 19 (fp, mp)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 36 (utredningen om boken och kulturtidskriften)
          </note>
          <note>
            1. utskottet
          </note>
          <note>
            2. res. 20 (mp)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 39 (frågan om avslag på förslaget att införa en bibliotekslag)
          </note>
          <note>
            1. utskottet
          </note>
          <note>
            2. res. 22 (m, c, fp, kd)
          </note>
          <note>
            Votering:
          </note>
          <note>
            183 för utskottet
          </note>
          <note>
            137 för res. 22
          </note>
          <note>
            1 avstod
          </note>
          <note>
            28 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 152 s, 17 v, 14 mp
          </note>
          <note>
            För res. 22: 76 m, 23 c, 25 fp, 1 mp, 12 kd
          </note>
          <note>
            Avstod: 1 mp
          </note>
          <note>
            Frånvarande: 9 s, 4 m, 4 c, 1 fp, 5 v, 2 mp, 3 kd
          </note>
          <note>
            Mom. 51 (samisk teater)
          </note>
          <note>
            1. utskottet
          </note>
          <note>
            2. res. 28 (c)
          </note>
          <note>
            3. res. 29 (mp)
          </note>
          <note>
            Votering:
          </note>
          <note>
            281 för utskottet
          </note>
          <note>
            19 för res. 29
          </note>
          <note>
            23 avstod
          </note>
          <note>
            26 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 153 s, 75 m, 2 c, 24 fp, 17 v, 10 kd
          </note>
          <note>
            För res. 29: 1 c, 17 mp, 1 kd
          </note>
          <note>
            Avstod: 1 m, 20 c, 1 fp, 1 kd
          </note>
          <note>
            Frånvarande: 8 s, 4 m, 4 c, 1 fp, 5 v, 1 mp, 3 kd
          </note>
          <note>
            Mom. 60 (nationalorkester)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. avslag på utskottets hemställan (m)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 73 (enprocentsmål för utsmyckning av statligt byggande)
          </note>
          <note>
            1. utskottet
          </note>
          <note>
            2. res. 36 (v, mp)
          </note>
          <note>
            Votering:
          </note>
          <note>
            289 för utskottet
          </note>
          <note>
            34 för res. 36
          </note>
          <note>
            1 avstod
          </note>
          <note>
            25 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 153 s, 76 m, 23 c, 25 fp, 12 kd
          </note>
          <note>
            För res. 36: 18 v, 16 mp
          </note>
          <note>
            Avstod: 1 mp
          </note>
          <note>
            Frånvarande: 8 s, 4 m, 4 c, 1 fp, 4 v, 1 mp, 3 kd
          </note>
          <note>
            Elisa Abascal Reyes (mp) anmälde att hon avsett att rösta nej
            men markerats ha avstått från att rösta.
          </note>
          <note>
            Mom. 74 (enprocentsmål för utsmyckning vid statliga infrastruktursatsningar)
          </note>
          <note>
            1. utskottet
          </note>
          <note>
            2. res. 37 (c, v, mp)
          </note>
          <note>
            Votering:
          </note>
          <note>
            269 för utskottet
          </note>
          <note>
            50 för res. 37
          </note>
          <note>
            4 avstod
          </note>
          <note>
            26 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 152 s, 76 m, 1 c, 25 fp, 3 v, 12 kd
          </note>
          <note>
            För res. 37: 22 c, 12 v, 16 mp
          </note>
          <note>
            Avstod: 3 v, 1 mp
          </note>
          <note>
            Frånvarande: 9 s, 4 m, 4 c, 1 fp, 4 v, 1 mp, 3 kd
          </note>
          <note>
            Mom. 86 (statligt övertagande av huvudmannaskapet för Etnografiska
            museet i Göteborg och inrättande av en samlad etnografisk museimyndighet
            förlagd till
          </note>
          <note>
            Göteborg innefattande även Folkens museum etnografiska, Medelhavsmuseet
            och Östasiatiska museet)
          </note>
          <note>
            1. utskottet
          </note>
          <note>
            2. res. 39 (m, c, fp)
          </note>
          <note>
            3. res. 40 (mp)
          </note>
          <note>
            4. res. 41 (kd)
          </note>
          <note>
            Förberedande votering:
          </note>
          <note>
            Kammaren biträdde res. 39 med acklamation.
          </note>
          <note>
            Huvudvotering:
          </note>
          <note>
            172 för utskottet
          </note>
          <note>
            126 för res. 39
          </note>
          <note>
            24 avstod
          </note>
          <note>
            27 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 153 s, 17 v, 2 mp
          </note>
          <note>
            För res. 39: 76 m, 23 c, 25 fp, 2 kd
          </note>
          <note>
            Avstod: 14 mp, 10 kd
          </note>
          <note>
            Frånvarande: 8 s, 4 m, 4 c, 1 fp, 5 v, 2 mp, 3 kd
          </note>
          <note>
            Peter Eriksson (mp) anmälde att han avsett att rösta nej men
            markerats som frånvarande.
          </note>
          <note>
            Mom. 98 (renodling av Riksantikvarieämbetets myndighetsansvar)
          </note>
          <note>
            1. utskottet
          </note>
          <note>
            2. res. 47 (m, fp)
          </note>
          <note>
            Votering:
          </note>
          <note>
            222 för utskottet
          </note>
          <note>
            101 för res. 47
          </note>
          <note>
            1 avstod
          </note>
          <note>
            25 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 152 s, 23 c, 18 v, 17 mp, 12 kd
          </note>
          <note>
            För res. 47: 76 m, 25 fp
          </note>
          <note>
            Avstod: 1 s
          </note>
          <note>
            Frånvarande: 8 s, 4 m, 4 c, 1 fp, 4 v, 1 mp, 3 kd
          </note>
          <note>
            Mom. 106 (åtgärder för att främja mångkultur m.m.)
          </note>
          <note>
            1. utskottet
          </note>
          <note>
            2. res. 49 (v)
          </note>
          <note>
            Votering:
          </note>
          <note>
            306 för utskottet
          </note>
          <note>
            18 för res. 49
          </note>
          <note>
            25 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 153 s, 76 m, 23 c, 25 fp, 17 mp, 12 kd
          </note>
          <note>
            För res. 49: 18 v
          </note>
          <note>
            Frånvarande: 8 s, 4 m, 4 c, 1 fp, 4 v, 1 mp, 3 kd
          </note>
          <note>
            Mom. 110 (anvisande av medel under utgiftsområde
          </note>
          <note>
            17 Kultur, medier, trossamfund och fritid samt vissa till budgeten
            för 1997 hörande frågor)
          </note>
          <note>
            1. utskottet
          </note>
          <note>
            2. res. 52 (mp)
          </note>
          <note>
            Votering:
          </note>
          <note>
            223 för utskottet
          </note>
          <note>
            17 för res. 52
          </note>
          <note>
            78 avstod
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 25 m, 21 c, 10 fp, 18 v, 1 kd
          </note>
          <note>
            För res. 52: 17 mp
          </note>
          <note>
            Avstod: 1 s, 50 m, 2 c, 14 fp, 11 kd
          </note>
          <note>
            Frånvarande: 12 s, 5 m, 4 c, 2 fp, 4 v, 1 mp, 3 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            6 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1996/97:60 Prioriteringar inom hälso- och sjukvården
          </note>
          <note>
            Skrivelser
          </note>
          <note>
            1996/97:66 Redogörelse för en överenskommelse om vissa ersättningar
            till sjukvårdshuvudmännen m.m.
          </note>
          <note>
            för år 1997
          </note>
          <note>
            1996/97:68 1996 års redogörelse för tillämpningen av lagen (1991:572)
            om särskild utlänningskontroll
          </note>
          <note>
            Förslag
          </note>
          <note>
            1996/97:RR2 Riksdagens revisorers förslag angående statligt engagemang
            i regionala investmentbolag
          </note>
          <note>
            1996/97:RR7 Riksdagens revisorers förslag angående ekonomiska
            konsekvensanalyser
          </note>
          <note>
            Socialförsäkringsutskottets betänkande
          </note>
          <note>
            1996/97:SfU7 Ändring i lagen (1962:381) om allmän försäkring
          </note>
          <note>
            7 § Anmälan om interpellation
          </note>
          <note>
            Anmäldes att följande interpellation framställts den 18 december
          </note>
          <note>
            1996/97:93 av Holger Gustafsson (kd) till justitieministern
          </note>
          <note>
            Bekämpning av spritsmuggling
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 21 januari
          </note>
          <note>
            1997.
          </note>
          <note>
            8 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit den
            18 december
          </note>
          <note>
            1996/97:144 av Ulla Löfgren (m) till kommunikationsministern
          </note>
          <note>
            Fritt utbyte av varor
          </note>
          <note>
            1996/97:161 av Berit Oscarsson (s) till socialministern
          </note>
          <note>
            Bilstöd till handikappade
          </note>
          <note>
            1996/97:162 av Monica Öhman (s) till socialministern
          </note>
          <note>
            Statistik om sjukhusvården
          </note>
          <note>
            1996/97:163 av Chatrine Pålsson (kd) till socialministern
          </note>
          <note>
            Socialstyrelsens allmänna råd om sexuellt utnyttjande av barn
          </note>
          <note>
            1996/97:165 av Rune Berglund (s) till näringsministern
          </note>
          <note>
            Regionalpolitiska kriterier vid omorganisation i statliga verk
            m.m.
          </note>
          <note>
            1996/97:166 av Sonja Fransson (s) till arbetsmarknadsministern
          </note>
          <note>
            Diskrimineringslag för arbetshandikappade
          </note>
          <note>
            1996/97:167 av Lennart Klockare (s) till näringsministern
          </note>
          <note>
            Tillståndsgivning enligt minerallagen
          </note>
          <note>
            1996/97:168 av Lennart Klockare (s) till näringsministern
          </note>
          <note>
            Barentsområdet
          </note>
          <note>
            1996/97:171 av Fanny Rizell (kd) till socialministern
          </note>
          <note>
            Alkoholläsken
          </note>
          <note>
            1996/97:172 av Lennart Fremling (fp) till miljöministern
          </note>
          <note>
            Katalysatorer
          </note>
          <note>
            1996/97:173 av Sigrid Bolkéus (s) till kulturministern
          </note>
          <note>
            Utförsel av kulturföremål
          </note>
          <note>
            1996/97:174 av Annika Nordgren (mp) till försvarsministern
          </note>
          <note>
            Bullergränser
          </note>
          <note>
            1996/97:175 av Chatrine Pålsson (kd) till statsrådet
          </note>
          <note>
            Thomas Östros
          </note>
          <note>
            Införsel av alkohol
          </note>
          <note>
            1996/97:177 av Barbro Westerholm (fp) till näringsministern
          </note>
          <note>
            Kvinnorepresentationen i ALMI
          </note>
          <note>
            1996/97:178 av Michael Hagberg (s) till justitieministern
          </note>
          <note>
            Målsägarbiträde vid domstolar
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 21 januari 1997.
          </note>
          <note>
            9 § Kammaren åtskildes kl. 20.46.
          </note>
          <note>
            Förhandlingarna leddes av andre vice talmannen från sammanträdets
            början t.o.m. 5 § anf. 30 (delvis), av tredje vice talmannen därefter
            t.o.m. anf. 81
          </note>
          <note>
            (delvis), talmannen därefter t.o.m. anf. 129 (delvis), av förste
            vice talmannen därefter t.o.m. anf. 186
          </note>
          <note>
            (delvis), av andre vice talmannen därefter t.o.m. anf. 229
          </note>
          <note>
            (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
