<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--46</head>
          <docDate when="1996-12-16 00:00:00">1996-12-16 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollen för den 9 och 10 december.
          </note>
          <note>
            2 § Meddelande om ändring i kammarens sammanträdesplan
          </note>
          <note>
            Talmannen meddelade att frågestunden torsdagen den 20 mars flyttats
            till tisdagen den 18 mars kl. 14.00.
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            1996/97:Fi29-Fi34 till finansutskottet
          </note>
          <note>
            4 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Konstitutionsutskottets betänkande 1996/97:KU7
          </note>
          <note>
            Utrikesutskottets betänkande 1996/97:UU2
          </note>
          <note>
            Näringsutskottets betänkanden 1996/97:NU1, NU2
          </note>
          <note>
            och NU7
          </note>
          <note>
            5 § Statsbudgeten för år 1997. Jord- och skogsbruk, fiske med
            anslutande näringar
          </note>
          <note>
            Föredrogs
          </note>
          <note>
            Jordbruksutskottets betänkande 1996/97:JoU1
          </note>
          <note>
            Statsbudgeten för budgetåret 1997 (Utgiftsområde 23
          </note>
          <note>
            Jord- och skogsbruk, fiske med anslutande näringar) (prop. 1996/97:1
            delvis, 1996/97:5 och
          </note>
          <note>
            1995/96:224 delvis)
          </note>
          <note type="speaker">
            Anf. 1 INGVAR ERIKSSON (m):
          </note>
          <note>
            Fru talman! I betänkande 1996/97:JoU1 behandlas förslagen i budgetpropositionen
            för 1997 om anslag inom utgiftsområde 23 Jord- och skogsbruk,
            fiske med anslutande näringar. Inte mindre än 191 motionsyrkanden
            behandlas i betänkandet.
          </note>
          <note>
            Riksdagen har tidigare i höst fastställt utgiftsramen för område
            23 med beräkning av statens inkomster under 1997. En majoritet
            bestående av Socialdemokraterna och Centern har ställt sig bakom
            den.
          </note>
          <note>
            Denna majoritet har valt en annan inriktning av politiken, varför
            vi nu inte på samma sätt som vanligt deltar i detaljbesluten.
          </note>
          <note>
            I ett särskilt yttrande nr 1 redovisar vi den moderata politiken
            på området. Härav framgår att vår utgiftsram för område 23 ligger
            på ett över 26 miljoner högre belopp än regeringens. Det finns
            en rad angelägna ändamål inom utgiftsområdet som inte kan tillgodoses
            inom den av regeringen föreslagna utgiftsramen. Enligt vår mening
            bör en ytterligare satsning göras på miljöprogrammet med 30 miljoner
            kronor.
          </note>
          <note>
            Med EU:s medfinansiering skapas då ett utrymme på
          </note>
          <note>
            60 miljoner kronor, som bör användas till våtmarksstöd och till
            miljöåtgärder i anslutning till det konventionella åkerbruket.
          </note>
          <note>
            Vidare föreslår vi vissa besparingar inom Fiskeriverket. Staten
            behöver av statsfinansiella skäl se över myndighetsstrukturen,
            och Fiskeriverket bör snarast, menar vi, samordnas med annan statlig
            myndighet.
          </note>
          <note>
            Detta bör medföra vissa besparingsmöjligheter i administrationen.
            En del av de frigjorda medlen, 5 miljoner kronor, bör användas
            till fiskevård på statens vatten. Skogsvårdsarbetet behöver konkretiseras
            och drivas närmare skogsnäringen. Vi föreslår därför att skogsvårdsorganisationen
            tillförs 5 miljoner kronor för rådgivning till skogsbrukare.
          </note>
          <note>
            Sedan riksdagen fastställt utgiftsramen till ett enligt vår mening
            otillräckligt belopp kan vi av formella skäl ej yrka bifall till
            våra ursprungsförslag i den del dessa innebär att den ram som
            Socialdemokraterna och Centern genomdrivit överskrids.
          </note>
          <note>
            Regeringens förslag när det gäller ramarna för kompensationsersättningen
            innebär en sänkning med
          </note>
          <note>
            21 miljoner kronor för nästa budgetår. Sänkningen är en anpassning
            till att lantbruksföretagen inte utnyttjat hela ramen för år 1995.
            Enligt vår mening kan det dåliga utnyttjandet ha orsakats av bristande
            kunskaper om de nya jordbrukspolitiska villkoren samt ovanan att
            hantera EU-stöden. Vi anser därför att regeringen bör återkomma
            till riksdagen med ett nytt förslag till finansiering om utnyttjandet
            av stöden visar sig att öka och når upp till de ramar som ursprungligen
            beräknades.
          </note>
          <note>
            Vi har dock till betänkandet fogat en rad reservationer som berör
            politiken, där vi har en annan syn än vad som i betänkandet framförs
            av majoriteter, som i flera fall utgörs av olika partier.
          </note>
          <note>
            I reservation 1 tar vi upp administrationen av EG:s jordbruksstöd.
            Vi anser att det finns klara brister. Det är av nationellt intresse
            att administrationen bidrar till att svenskt jordbruk kan få det
            stöd som det är berättigat till. Vidare måste administrationen
            fungera så att fusk, oegentligheter och rena misstag undviks.
            Kostnaderna får inte bli högre för berörda lantbrukare och myndigheter
            på grund av problemen inom administrationen.
          </note>
          <note>
            Tyvärr har stora brister visats med förseningar av utbetalningar
            osv. Det är viktigt att det utredningsförslag gällande administrationen
            av EU:s jordbrukspolitik i Sverige i SOU 1996:65 som överlämnades
            i april också framgent leder till förenklingar och effektiviseringar
            i handläggningen.
          </note>
          <note>
            Jordbruksverket har fått hård kritik, men regeringen har ett
            stort ansvar, då man 1995 inför inträdet i
          </note>
          <note>
            EU ändrade förutsättningarna och under resans gång vidtagit åtgärder
            som inte gjort det lättare vare sig för myndighet eller för berörda
            företagare.
          </note>
          <note>
            Jordbruksverket bör snarast, vilket vi framför i reservation
            1, utforma rutiner som tillgodoser behovet av regional redovisning
            inom olika stödområden och stödformer.
          </note>
          <note>
            Då det gäller de regionala stöden konstaterar vi att det finns
            starka skäl som talar för att en mer sammanhållen utvärdering
            görs av de nuvarande stödsystemen med avseende på jordbruksnäringens
            situation inom framför allt stödområdena 1-4. Där bör lönsamhetsutvecklingen
            för det norrländska jordbruket analyseras och förslag till förbättringar
            tas fram så att de faktiska utlovade målen för Norrland kan uppnås.
            Det må gälla såväl merkostnadsersättningen som gränsdragningsproblemen
            vad gäller stödområdesindelningen. Vi vill i reservation 4 ge
            regeringen detta till känna. Vi tycker att det är märkligt att
            Centern inte vill stödja oss i denna reservation, som också innefattar
            Kjell Ericssons motion i motsvarande delar.
          </note>
          <note>
            I reservation 6 tar vi moderater upp utvärderingen av vad det
            inneburit att medlemskapet i EU medfört att det svenska systemet
            för bevarande av värdefulla naturvärden i odlingslandskapet införlivats
            i EU:s regelverk. Regelsystemet har på många punkter förändrats.
            Förändringarna har dessutom genomförts under stor tidspress. Nya
            former av miljöstöd har tillkommit inför varje ansökningstillfälle.
            Sökanden har då haft möjlighet att överföra marker till att omfattas
            av de nya stödformerna. Genom krångliga regler samt oklar tillämpning
            finns det stora arealer som omfattas av miljöstödsansökningar
            men som inte uppfyller alla krav för att få stöd. Man bör därför
            även i fortsättningen ha möjlighet att överföra arealer mellan
            olika miljöstödsformer. Vidare bör övergångsreglerna för anpassning
            till det nya systemet förlängas. Osäkerhet om reglernas tolkning
            samt kravet på femårsavtal med eventuell återbetalningsskyldighet
            har gjort att många markägare avstår från att sköta sina marker.
            Därför är det av allra största vikt att regelsystemet anpassas.
          </note>
          <note>
            När det stödet för bevarande av värdefulla naturoch kulturmiljöer
            ställs hårdare krav på vissa delar av landet. Skötselkraven är
            dessutom så satta att mindre enheter inte har resurser att initialt
            följa de krav som ställs. Detta medför att flera mindre enheter
            ej klarar kraven för att få ersättning. Därmed förloras incitament
            att bevara kulturvärden för framtiden. Det är på dessa mindre
            enheter som den större delen av de värdefulla lämningarna faktiskt
            finns bevarade.
          </note>
          <note>
            En del av Norrlandsstödet utgår via delprogrammet Öppet odlingslandskap.
            Ett ökat arealkrav skulle leda till att ytterligare bönder inte
            klarade kraven och att Norrlandsstödet urholkades ännu mer. Därmed
            ökar hotet mot det öppna odlingslandskapet. Reglerna behöver ändras
            så att dagens arealkrav inte skärps ytterligare.
          </note>
          <note>
            I samband med den utvärdering som genomförs bör även möjligheten
            att införa ett sammanhållet delprogram med inriktning på miljöåtgärder
            i det konventionella jordbruket undersökas. En sådan satsning
            kan enligt vår mening ge betydande miljövinster. Vi menar att
            regeringen hittills inte har tagit problemen på allvar och vill
            därför i vår reservation ge regeringen detta till känna.
          </note>
          <note>
            Enligt vår mening är det angeläget att de norrländska landskapstyperna
            görs synliga i miljöprogrammet. Ett exempel på att norra Sveriges
            landskapstyper ej har beaktats är delprogrammet Värdefulla natur-
            och kulturvärden, vars besvärliga detaljer i reglerna direkt diskriminerar
            mindre gårdar. Vi vill ge regeringen detta till känna i reservation
            nr 7.
          </note>
          <note>
            I reservation nr 8 tar vi moderater upp frågan om anläggningar
            av våtmarker. Enligt vår mening finns det i detta sammanhang anledning
            att uppmärksamma våtmarkernas betydelse. Här krävs en översyn
            av gällande regler. Det är rimligt att tillåta anläggande av våtmark
            även på betesmark. Våtmarken bör huvudsakligen ta emot vatten
            från åkermark men behöver inte nödvändigtvis vara belägen på åker.
            Det finns inte heller skäl att hindra ansvarsfull vattentäkt och
            bete på sådan våtmark.
          </note>
          <note>
            Vidare bör stöd kunna utgå, inte bara för att kompensera den
            mark som tas i anspråk utan även för anläggningskostnader. Sverige
            bör inom EU verka för att reglerna ändras i enlighet med det som
            vi reservatioen har anfört.
          </note>
          <note>
            Vi vill förenkla regelsystemet för miljöersättningarna i jordbruket.
            Det system som nu gäller är mycket komplicerat och detaljerat.
            Dessutom är det svårtolkat. Detaljreglerna har i vissa fall motverkat
            sitt syfte, dels genom att många jordbrukare inte har sökt ersättning,
            dels därför att reglerna inte alltid har varit miljömässigt ändamålsenliga.
          </note>
          <note>
            Reglerna inom kulturmiljöprogrammet hör till de mest komplicerade.
            Kraven på kvalifikationspoäng missgynnar ägare av mindre marker,
            även om markerna är mycket värdefulla från bevarandesynpunkt.
            I
          </note>
          <note>
            samband med utvärderingen bör det övervägas om kvalifikationspoängen
            skall slopas. Enligt utskottets och vår mening - jag hade hoppats
            att utskottet skulle anta vårt förslag - går det lika bra att
            göra en bedömning av stödnivån utifrån en stödpoängberäkning.
          </note>
          <note>
            Detaljreglerna kring landskapselementen menar vi också kan förenklas.
            Till detta kommer sanktionsbestämmelser som skapar stor osäkerhet.
            Arbetet med en översyn och med förenklingar av regelsystemet bör
            bedrivas på såväl nationell nivå som inom EU. Detta bör ges regeringen
            till känna.
          </note>
          <note>
            I många delar av landet är jordbruket och den därtill hörande
            förädlingsindustrin en av de ekonomiskt sett viktigaste näringsgrenarna.
            Sverige har goda förutsättningar att utveckla jordbruket ytterligare,
            bl.a. genom satsningar på forskning och utveckling. Enligt vår
            uppfattning är det olyckligt att, som i forskningspropositionens
            förslag om medelstilldelningen på forskningens område, utesluta
            eller tona ned betydelsen av forskningssatsningar inom det konventionella
            jordbruket. Stöd till forskning för miljöförbättringar i det konventionella
            jordbruket kan leda till mer omfattande och snabbare miljövinster
            än en mer ensidig satsning på forskning inom det ekologiska jordbruket.
          </note>
          <note>
            Skogsnäringen är Sveriges viktigaste exportgren.
          </note>
          <note>
            Därför är det oerhört viktigt att få till stånd en bättre skogsproduktrelaterad
            forskning.
          </note>
          <note>
            Svenskt jordbruk och svensk livsmedelsindustri har fått nya möjligheter
            genom medlemskapet i EU.
          </note>
          <note>
            Dock hämmas dessa möjligheter genom de s.k. politiska kostnaderna,
            dvs. skatten på dieselolja, handelsgödselavgifterna samt ökade
            kostnader för bensin och el. Nya höjningar aviseras, inte minst
            på grund av kärnkraftsavveckling och skatteväxling m.m. Är ni
            socialdemokrater och även centerpartister beredda att göra någonting
            åt detta? Vi väntar på besked. Kommer vallstödet att få en enkel
            utformning, eller hur kommer det att bli? Är ni beredda att göra
            en utvärdering av miljömotivet för handelsgödselskatter?
          </note>
          <note>
            Kommer regeringen att budgetåret 1998 utnyttja hela återflödet
            från EU till miljön?
          </note>
          <note>
            Fru talman! Vid stöder självfallet alla våra reservationer, men
            för tids vinnande yrkar vi bifall endast till reservation nr 1.
          </note>
          <note type="speaker">
            Anf. 2 LENNART BRUNANDER (c):
          </note>
          <note>
            Fru talman! Svenskt jordbruk är en av våra basnäringar, en av
            våra viktiga näringar. Jordbruket och skogen, som ju ofta finns
            tillsammans och är en gemensam resurs som ger många arbetstillfällen,
            utgör en viktig del av basen för den svenska välfärden. Vi har
            ju en välfärd, trots alla bekymmer som vi kan se.
          </note>
          <note>
            Jordbrukets och livsmedelsindustrins produktion uppgår årligen
            till ungefär 60 miljarder kronor och sysselsätter ungefär 290
            000 människor totalt. Det är jordbruket som är förutsättningen
            för att vi skall kunna bevara det öppna landskapet och den biologiska
            mångfald som vi har, därför att om jordbruket växer igen och det
            blir skog, minskas den biologiska mångfalden högst väsentligt.
          </note>
          <note>
            Vi i Centerpartiet förordar ett jordbruk som är resurshushållande
            och långsiktigt. Det förutsätter brukningsformer och brukningsmetoder,
            där inte mer handelsgödsel och bekämpningsmedel används än vad
            som krävs för att det skall fungera bra och vad naturen kan klara
            utan bekymmer.
          </note>
          <note>
            Jordbruket skall dessutom ses som en resurs i miljöarbetet. Bioråvaror
            från jordbruket skall användas för att komma ifrån de miljöproblem
            som uppstår när de fossila råvarorna används. Det gäller såväl
            bränsle och drivmedel som den kemiska industrin.
          </note>
          <note>
            Begreppet jordbruk kan därigenom vidgas till att också omfatta
            all biologisk produktion. Jordbruket är utan tvekan en viktig
            del av intåget i kretsloppssamhället. Jordbruksproduktionen är
            förutsättningen för ett bibehållet öppet landskap och en levande
            landsbygd. Ängar och hagar skapas inte genom bidrag och pekpinnar,
            utan de är ett resultat av ett idogt arbete av de människor som
            har arbetat fram dem. Grunden för att ängar och hagar skall kunna
            bevaras är ett lönsamt jordbruk så att människor återigen kan
            satsa på jordbruk, att unga människor är beredda att ta de risker
            och ådra sig de skulder som det innebär att investera i jordbruk.
            För den skull krävs en långsiktighet i jordbrukspolitiken och
            att de ekonomiska villkoren är sådana att människor är villiga
            att satsa på jordbruk.
          </note>
          <note>
            Produktion av livsmedel skapar, som jag tidigare sade, många
            arbetstillfällen förutom alla de som finns inom jordbruket. 1994
            omsatte hela den svenska livsmedelsindustrin 60 miljarder kronor.
            Industrin som sådan sysselsatte 55 000 människor, men om man räknar
            in alla de människor som finns i jordbruk, i livsmedelsindustri
            och i näringar som berörs av jordbruket kommer man upp i närmare
            300 000 människor. Det gör att jordbruket är den viktigaste faktorn
            för bibehållandet av en levande landsbygd. Om hela
          </note>
          <note>
            Sverige skall kunna leva, krävs det att jordbruket kan fungera.
          </note>
          <note>
            I många områden i Sverige är 10-15 % sysselsatta inom jordbruket.
          </note>
          <note>
            Jordbrukarna bedriver ofta andra näringar förutom sina företag.
            Det handlar om turism, om att skapa nya funktioner inom entreprenadverksamheten
            osv. Då blir effekten större än om man bara tittar på den verksamhet
            som jordbruket i sig bedriver.
          </note>
          <note>
            Vi har i Sverige en unik ställning när det gäller livsmedel och
            livsmedelskvalitet. Jag tycker att det är oerhört viktigt att
            vi ser till att bevara den. Vi vet att det i och med inträdet
            i EU finns bekymmer med detta. De har andra regler ute i Europa
            än vi. De har andra toleransnivåer än vi. Det gör att vi får bekymmer.
            Vi har kött fritt från antibiotika för vi har haft en politik
            som har syftat till det. Vi har också haft ett jordbruk som har
            varit villigt att ställa upp på dessa villkor. Vi har mycket låga
            nivåer av gifter, kemikalier och annat i våra matvaror. Det har
            vi bl.a. för att det har varit ett mål från samhällets sida att
            minska användningen av kemikalier.
          </note>
          <note>
            Nu är det viktigt att samhället solidariskt står bakom jordbrukets
            krav på att få behålla denna låga nivå.
          </note>
          <note>
            Det är viktigt att man i det arbete som sker inom EU
          </note>
          <note>
            ser till att få regler som skapar förutsättningar för att vi
            i Sverige skall kunna fortsätta att bedriva livsmedelsproduktion
            utan att använda sådana här tillsatser.
          </note>
          <note>
            Jag vill inte säga att vi blir tvingade till något, men om man
            får en slapp hantering av det här som gör att konkurrenter kan
            använda produktionsfaktorer som vi inte brukar använda i Sverige,
            konkurrensfaktorer som inte är positiva för livsmedelskvaliteten
            men som kan ha ekonomiska fördelar, är risken uppenbar att detta
            kommer till användning också i Sverige på grund av att konkurrensen
            blir så snedvriden. Det är viktigt att Sverige som nation ställer
            upp och stöttar dessa strävanden och ser till att reglerna blir
            sådana att den situationen inte uppstår.
          </note>
          <note>
            Vi ser ju nu att vi har en ökad import av exempelvis kött. Med
            det följer risker att få in kött med salmonella. Det finns också
            en risk att vi får in kemikalierester och kött med resistenta
            bakterier, eftersom man i andra länder använder antibiotika och
            andra läkemedel i uppfödningen av djuren. Jag är litet orolig
            för den, skall vi säga litet slappa, hantering som regeringen
            har valt att ha i dessa frågor. Man viftar bort de här bekymren
            som om det inte vore några problem.
          </note>
          <note>
            Men jag upplever att det är det. Vi vet att vi har en svår situation
            när det gäller att kontrollera det här.
          </note>
          <note>
            Men det innebär inte att vi får avstå från att göra det.
          </note>
          <note>
            Jag skulle, som en uppmaning till jordbruksministern och till
            regeringen, vilja säga att det är viktigt att redan nu ta det
            här på allvar för att vi skall kunna behålla den speciella situation
            vi har i Sverige med en låg andel salmonella både ute bland människor
            och i uppfödningen av djur.
          </note>
          <note>
            Jag skulle vilja ge samma uppmaning till regeringen när det gäller
            genförändrade livsmedel. Vi vet att de är på väg in. Vi vet att
            det finns en tolerans för detta ute i världen. Vi har inte den
            uppfattningen i
          </note>
          <note>
            Sverige, och jag tycker att det är viktigt att vi behåller en
            restriktiv hållning i det här sammanhanget. Också på den punkten
            tycker jag att det är viktigt att regeringen håller utvecklingen
            i strama tyglar.
          </note>
          <note>
            Jag inledde med att säga att det finns stora möjligheter för
            svenskt jordbruk. Jag tror att det gör det i framtiden. Men det
            finns också problem. Dessa problem skapas delvis av situationen
            på marknaden ute i
          </note>
          <note>
            Europa, framför allt på köttsidan. Köttpriserna i Sverige har
            gått ned kraftigt beroende på de bekymmer som galna ko-sjukan
            i England skapat ute i Europa.
          </note>
          <note>
            Det är viktigt att vidta åtgärder och ge stöd för att inte detta
            skall leda till utslagning som vi inte är betjänta av på längre
            sikt. Det finns ett intresse att bevara lönsamheten även i köttproduktionen
            på ett sätt som gör att människor våga satsa på detta. Det här
            är ingen lätt sak, men det är viktigt att Sverige i det europeiska
            arbetet hittar former för det här.
          </note>
          <note>
            En fråga som jag egentligen tycker skulle vara lättare att hantera,
            är bekymret på äggsidan. Den finska exporten till Sverige är ett
            bekymmer. Jag tycker att regeringen, med stöd av de regler som
            vi hade när vi gick in i EU, borde kunna vidta åtgärder.
          </note>
          <note>
            Jag är besviken för att man inte har lyckats göra det.
          </note>
          <note>
            Jag förutsätter att man i fortsättningen hanterar frågan på ett
            sådant sätt att man når bättre resultat. Finland har ju fått en
            förlängning av sina övergångsregler, det är det som är grunden
            till det här problemet.
          </note>
          <note>
            I dagens betänkande, som behandlar det här med jordbruket, finns
            det naturligtvis både plus- och minustecken. Vi har en budget
            som innebär nya saker.
          </note>
          <note>
            Miljöstödet till det svenska jordbruket utökas med
          </note>
          <note>
            600 miljoner kronor. Det är mycket positivt i ett kärvt ekonomiskt
            läge. Nu är det viktigt att detta miljöstöd omsätts på ett sådant
            sätt att det blir enkelt och användbart, och så att det utnyttjas
            av de svenska jordbrukarna. Vi har också fått ett investeringsstöd
            till jordbruket för att klara förbättringar i djurmiljön. Det
            här är viktiga saker.
          </note>
          <note>
            Det är naturligtvis också, precis som Ingvar Eriksson var inne
            på litet grand, att de miljöstöd som finns förenklas. I vissa
            delar har de blivit onödigt krångliga.
          </note>
          <note>
            Det är viktigt att se till att de blir enklare och bättre, och
            så att det blir mer möjligt för den svenske bonden att utnyttja
            dem.
          </note>
          <note>
            Det finns ett speciellt stöd till det ekologiska jordbruket och
            forskningen kring detta i budgeten. Jag delar inte den uppfattning
            som Ingvar Eriksson redovisade, att det är ett bekymmer att man
            har satsat resurser på ekologiskt jordbruk och på forskning kring
            det. Det här är inte negativt för konventionellt jordbruk, snarare
            tvärtom. Hela den forskning vi har på lantbruksuniversiteten utgår
            ju från en ekologisk grundsyn och nyttjas av hela det svenska
            jordbruket.
          </note>
          <note>
            Att man har speciella pengar till det ekologiska jordbruket,
            tycker jag är en fördel snarare än en nackdel.
          </note>
          <note>
            Marie Wilén kommer litet längre fram att gå in på
          </note>
          <note>
            LFA-områdena och deras gränser. Avbytarverksamheten har egentligen
            inte fått några pengar. Det blir litet jourverksamhet. Det är,
            som jag ser det, ett bekymmer. Detta är en socialt viktig verksamhet
            som svenskt jordbruk behöver. Nu är det viktigt att man får en
            övergång till ett system där näringen tar större ansvar själv
            på ett så enkelt och bra sätt som möjligt.
          </note>
          <note>
            Jag tycker att en del av de kronförstärkningspengar som kommer
            in från EU, borde kunna användas till att överbrygga de bekymmer
            dom finns.
          </note>
          <note>
            Från Centerpartiets sida har vi i en reservation beskrivit att
            vi vill ha en översyn av Jordbruksverket så att det fungerar bättre.
            Det finns en utredning som visar att man kan lägga över verksamhet
            på länsstyrelserna i större utsträckning. Det är basen för den
            här utredningen, men också hela den centrala funktionen bör utredas
            så att man får en effektivt arbetande enhet som kommer så nära
            bonden som möjligt.
          </note>
          <note>
            I det här betänkandet tas också frågor om skog upp. Skogen är
            en viktig del av det svenska näringslivet. Här behövs det mer
            pengar till forskning, men det är inte bara samhället som skall
            satsa dem, utan i det här avseendet behöver också näringslivet
            och skogsintressena i stort visa framfötterna och avsätta mer
            pengar.
          </note>
          <note>
            Vi har i betänkandet gjort ett tillkännagivande om svensk rovdjurspolitik.
            Det är viktigt att denna kommer till stånd, men det är också viktigt
            att man kan få ersättning för de tamdjur, får och getter och annat,
            som blir rivna av rovdjur. Det fel som uppstod för ett par år
            sedan, när möjligheten till ersättning i stort sett undandrogs,
            måste rättas till. Det är viktigt.
          </note>
          <note>
            Ingvar Eriksson tog upp ett par saker som jag vill kommentera.
            Han gjorde ett stort nummer av att Moderaterna har 26 miljoner
            kronor mer i budgeten, och att det skulle vara fantastiskt. Vi
            har en budget på
          </note>
          <note>
            13 miljarder 324 miljoner kronor. Då skulle
          </note>
          <note>
            26 miljoner kronor alltså vara en väldigt stor bedrift.
          </note>
          <note>
            Men det är klart, det är också pengar.
          </note>
          <note>
            Moderaterna har en reservation, reservation 4, om organisationen
            och förändringarna av LFA-stödet. Det finns en utredning om det.
            Direktiven har redan kommit. Marie Wilén kommer väl att gå in
            litet mer på det, men jag skulle vilja beteckna den här moderata
            reservationen som en liten överloppsgärning. Om man lyssnar på
            Ingvar Eriksson, verkar det som om
          </note>
          <note>
            EU är ett stort bekymmer. Jag tycker inte det.
          </note>
          <note>
            Vi har bekymmer i och med EU-medlemskapet, men de är inte större
            än att de kan rättas till.
          </note>
          <note>
            Fru talman! Med det anförda vill jag yrka bifall till reservation
            nr 2 och i övrigt till hemställan i betänkandet.
          </note>
          <note type="speaker">
            Anf. 3 INGVAR ERIKSSON (m) replik:
          </note>
          <note>
            Fru talman! Lennart Brunander sade att jag verkar bekymrad när
            det gäller EU-politiken. Jag är inte bekymrad för att vi är med
            i EU. Tvärtom är jag av den uppfattningen att svenskt jordbruk
            har fått nya möjligheter genom EU-medlemskapet. Vad som bekymrar
            mig är hanteringen av medlemskapet från svensk sida. Denna har
            skapat problem helt i onödan, enligt vår uppfattning.
          </note>
          <note>
            Sedan sade Lennart Brunander att vi skall arbeta för ett resurssnålt
            jordbruk. Det är ingen kontroversiell fråga för oss. Vi ställer
            upp på att resurserna skall användas så effektivt och så optimalt
            som möjligt.
          </note>
          <note>
            Lennart Brunander hade många vackra förhoppningar inför framtiden,
            men han svarade inte på mina frågor. Skatten på dieselolja och
            handelsgödsel samt ökade kostnader för bensin och elkraft är ett
            bekymmer för näringens utövare då dessa kostnader snedvrider konkurrensen
            gentemot övriga EU-länder. Det är därför som jag är angelägen
            om att få ett besked om framtidsvyerna hos Centerpartiet.
          </note>
          <note>
            Vidare sade Lennart Brunander att kronförstärkningspengarna bör
            användas på ett visst sätt. Vi anser att dessa pengar skall gå
            direkt till brukare i berörda branscher. Ett undantag är trädgårdsnäringen
            där det rör sig om små belopp. I det fallet kan vi acceptera att
            pengarna går samlade till näringen.
          </note>
          <note>
            Jag vill ha ett besked, Lennart Brunander, på mina frågor.
          </note>
          <note type="speaker">
            Anf. 4 LENNART BRUNANDER (c) replik:
          </note>
          <note>
            Fru talman! Jag vet ju att Ingvar Eriksson var för
          </note>
          <note>
            EU. Det var därför som jag ställde frågan på det sätt som jag
            gjorde. När man hör Ingvar Eriksson tala verkar EU vara mest ett
            bekymmer.
          </note>
          <note>
            Det är sant att EU innebär ett krångligt system.
          </note>
          <note>
            Det är också sant att detta har förstärkts av byråkratiska regler
            i Sverige. Men det görs ju en översyn för att det hela skall bli
            bättre. Det är min förhoppning att det skall bli bättre.
          </note>
          <note>
            Skatter är ett problem för sig. Skatterna på bekämpningsmedel
            och handelsgödsel ingick i den överenskommelse som vi träffade
            med socialdemokraterna om att utnyttja miljöstöden på ett bättre
            sätt än vad som ursprungligen hade föreslagits. Hade vi valt att
            göra som moderaterna, att sitta vid sidan och bara gnälla över
            dessa skatter, hade situationen varit annorlunda. Då hade man
            inte fått så mycket pengar från EU, framför allt på miljösidan.
            Situationen för svenskt jordbruk hade därför varit klart sämre.
          </note>
          <note>
            Dessa skatter kan inte i nuläget tas bort utan vidare. Ingvar
            Eriksson vet lika väl som jag att vi inte röstade för dieselskatten
            i riksdagen. Det finns också möjligheter att diskutera hur höga
            andra skatter skall vara och hur de skall tas ut. Gemensamt är
            att om man skall ta bort en intäkt för samhället måste man också
            hitta en finansiering för detta, och det är inte alltid lika enkelt.
          </note>
          <note type="speaker">
            Anf. 5 INGVAR ERIKSSON (m) replik:
          </note>
          <note>
            Fru talman! Jag hoppas att Lennart Brunander lever upp till det
            han säger, att han vill medverka till att förenkla de EU-regler
            som vi har. Där har vi ingen delad uppfattning. Det gäller bara
            att snabbt komma fram till lösningar som är praktiska, administrativt
            enkla och billiga. Det skulle vi alla vinna på.
          </note>
          <note>
            Lennart Brunander tog upp den gamla vanliga visan, att vi moderater
            sitter vid sidan av och gnäller. Vi driver en saklig oppositionspolitik,
            vilket man normalt gör i en demokrati om man inte sitter i regeringsställning.
            Vi sitter inte bara och gnäller. Vi tar upp frågor som är angelägna
            att ta upp och där det är värdefullt att få en ändring till stånd.
            Det är därför som vi har varit kritiska på många punkter. Vi är
            kritiska när det gäller kostnaderna för handelsgödsel och de skatter
            som jag över huvud taget har nämnt.
          </note>
          <note>
            Dessa är konkurrenssnedvridande och ett bekymmer för näringen.
          </note>
          <note>
            Jag vill då ställa frågan: Är Centerpartiet fortfarande för att
            mycket aktivt arbeta för att svenska producenter och svensk livsmedelsindustri
            skall få verka under samma villkor som de som man har att konkurrera
            med verkar? Det är viktigt att få ett besked på den punkten.
          </note>
          <note type="speaker">
            Anf. 6 LENNART BRUNANDER (c) replik:
          </note>
          <note>
            Fru talman! Jag har inte sagt att inte moderaterna för en saklig
            debatt, Ingvar Eriksson. Det tror jag säkert att ni gör. Men ni
            har satt er litet vid sidan. Det hjälper inte hur sakligt man
            för debatter om man inte är villig att gå in i en diskussion och
            träffa en överenskommelse. När man gör en överenskommelse får
            man naturligtvis pruta på en del saker, men man får också vissa
            fördelar. Man kan avge hur bra reservationer som helst, men det
            blir inte ett skvatt bättre för jordbruket för det. Det är genom
            ett konstruktivt arbete för att komma fram till resultat som man
            når förbättringar, och det har vi lyckats med på den här punkten.
            Det irriterar naturligtvis moderaterna en del, men det hjälps
            inte. Så är det i alla fall.
          </note>
          <note>
            Moderaterna vill inte ha miljöavgifter. Det vet jag också. Men
            sakförhållandet är så som jag beskrev tidigare. Dessutom är resonemanget
            om lika villkor för svenskt jordbruk något förrädiskt. Svenskt
            jordbruk har skaffat sig en nisch, nämligen att arbeta mot målet
            världens renaste jordbruk och att producera livsmedel som är fria
            från sådant som finns i det som produceras ute i Europa. Denna
            inriktning förutsätter att svenskt jordbruk inte kan nyttja samma
            metoder som man gör i andra EU-länder. Man kan inte heller arbeta
            efter samma villkor. Visst är viktigt att skapa förutsättningar
            så att svenska jordbrukare kan arbeta utifrån en kostnadsram som
            är något så när likvärdig.
          </note>
          <note>
            Men man har också kvaliteter, och att skapa kvalitet kostar litet
            extra.
          </note>
          <note>
            De förbättringar som finns i budgeten med mer pengar till miljöstöd
            och investeringsstöd är ett sätt att gå vidare på den väg som
            vi har påbörjat.
          </note>
          <note type="speaker">
            Anf. 7 EVA ERIKSSON (fp):
          </note>
          <note>
            Fru talman! Två år av EU-medlemskap har varit en smärtsam process
            för näringen i ett hårt reglerat jordbruksssystem. Det är en helt
            riktig bild som Ingvar Eriksson och Lennart Brunander målar upp
            av det hela. Men det finns också många positiva saker som är värdefulla.
          </note>
          <note>
            Jag kommer från Skaraborgs län. Där är 50 % av befolkningen på
            något sätt beroende av jordbruksnäringen. Det är lika många människor
            sysselsatta i de näringar som har kommit till som det är inom
            bildindustrin.
          </note>
          <note>
            När såg ni sist en annons i en dagstidning med lika stora rubriker
            där det står "Kris i Jordbruket" som det står när det är kris
            i bildindustrin? Jag undrar om jag någonsin har sett det, i alla
            fall inte i länets tidningar.
          </note>
          <note>
            De areella näringarna har en enorm betydelse för
          </note>
          <note>
            Skaraborg och också för Sverige och det svenska folket. Dessa
            näringar ger oss goda saker: arbetstillfällen, exportinkomster
            och framför allt mat av hög kvalitet på våra bord. Men det finns
            också en annan sida. De areella näringarna har stor inverkan på
            vår miljö. Jag tänkte uppehålla mig kring detta.
          </note>
          <note>
            Vår uppgift här i riskdagen är att finns regelsystem som balanserar
            behovet av en hållbar utveckling och ekologi i balans med de rena
            produktionsintressena.
          </note>
          <note>
            Sverige har ett av världens bästa jordbruk. Det är förhållandevis
            rent och tämligen kostnadseffektivt, men det finns mycket som
            kan bli ännu bättre i framtiden. Sveriges rikaste biologiska mångfald
            finns i hag- och åkerlandskapet i skogslänen, hos de mjölkoch
            köttbönder som nu kämpar med EU:s regler. Men den rikedomen är
            inte given för alltid utan den måste säkras. Jordbrukets ställning
            i samhället bör alltid diskuteras med utgångspunkt i dess påverkan
            på omgivningen.
          </note>
          <note>
            Det finns tre givna utgångspunkter för mig som liberal: miljö,
            företag och EU, och dessa utgångspunkter har uppenbara samband.
          </note>
          <note>
            Det moderna och industriella jordbruket är i dag betydligt renare
            än för tio år sedan. Bönderna och deras intresseorganisationer
            har insett betydelsen av ett mer ekologiskt och miljöanpassat
            jordbruk, och de vet i dag också att det inte står i konflikt
            med ekonomiska intressen. Arbetet för att minska användningen
            av bekämpningsmedel för att vårt jordbruk skall bli världens renaste
            är imponerande. Alltfler jordbrukare tänker och handlar ekologiskt,
            och de flesta lämnar det konventionella jordbruket till förmån
            för ett mer integrerat och miljövänligt jordbruk.
          </note>
          <note>
            Men allt är inte gott. Användningen av handelsgödsel har ökat
            igen. 50 000 ton ammoniak släpps ut från djurhållningen med försurnings-
            och övergödningseffekter. Bortemot två tredjedelar av kvävebelastningen
            på Kattegatt och Östersjön, som orsakar algblomning, syrebrist
            och ekologiskt obalans, har sitt ursprung i jordbruket. Det innebär
            inte att jordbruket inte har gjort någonting. Jordbruket har gjort
            stora insatser för att förbättra balansen i det ekologiska systemet.
          </note>
          <note>
            Med tanke på jordbrukets omfattande läckage till våra hav är
            det därför angeläget att fokusera på möjligheten att anlägga fler
            våtmarker som kan hindra eller bromsa upp avgången av närsalter.
            Jag vill därför yrka bifall till reservation 8, som fokuserar
            just på miljöstödet för ersättning till våtmarker.
          </note>
          <note>
            Det utökade miljöstödet måste utformas så att medfinansiering
            till anläggning av våtmarker och småvatten blir möjlig. Det är
            i detta perspektiv beklagligt, fru talman, att Folkpartiets förslag
            att utöka miljöstödet till att omfatta 1,2 miljarder, vilket hade
            gett miljön och jordbruket ett lyft, inte vunnit gehör bara på
            grund av en finansieringsform som egentligen inte är så olik all
            annan finansiering som vi har i Sverige vad gäller välfärdssystem
            och annat. Det är beklagligt för miljön och för ett jordbruk som
            är på väg att bli världens renaste, och det är dumt att en mängd
            pengar ligger nere i Bryssel till ingen nytta.
          </note>
          <note>
            Svenskt jordbruk är känt för en hög grad av miljöanpassning,
            och dess användning av konstgödsel och bekämpningsmedel är vid
            internationella jämförelser trots allt måttlig. Den utveckling
            mot ett allt renare och mer miljövänligt jordbruk som satts i
            gång till följd av konsumentkrav, lantbruksorganisationernas arbete
            och jordbrukspolitiska beslut är imponerande och viktig.
          </note>
          <note>
            Det finns en stor marknad för livsmedel av hög kvalitet i EU
            och ett stort intresse för produkter från ett miljövänligt jordbruk.
            Jag brukar ofta understryka konsumenternas avgörande roll för
            den framtida markanvändningen i jordbruket. Ju fler som frågar
            efter kravmjöl, ekomjölk och naturbeteskött i butiken, desto bättre
            lönsamhet och överlevnadschans för de miljöanpassade jordbruken
            och desto mer hagmark och obesprutade åkrar får vi.
          </note>
          <note>
            Marknadsföringen av svenska produkter måste bli mer intensiv.
            Märkningen måste bli klarare, så att konsumenterna vet vilken
            mat de köper och vad de äter. Jag är övertygad om att om konsumenterna
            får en tydlig märkning, kommer de att köpa alltmer av de kvalitetsprodukter
            som i dag finns. Ju fler sådana produkter som man köper, desto
            större konkurrenskraft kommer de att få kostnadsmässigt i förhållande
            till andra produkter. De produkter som i dag är dyrare och som
            man därför kanske avstår från att köpa kommer med tiden också
            att hamna på en prisnivå som är realistisk för gemene man.
          </note>
          <note>
            Fru talman! De ekonomiska villkoren för jordbruket har varit
            minst sagt ryckiga de senaste tio åren.
          </note>
          <note>
            Det hade först en period av efterlängtad avreglering, som dessutom
            slog väl ut i praktiken när den just hade satts i sjön. Man såg
            att den hade effekter. Vi vet vad som sedan hände. Vi har genom
            medlemskapet i EU
          </note>
          <note>
            fått en period av återgång till planekonomi, och de kraftiga
            förändringarna i villkoren har naturligtvis haft effekter på jordbruksstrukturen
            i Sverige.
          </note>
          <note>
            I jordbruksstatistiken för 1996 kan man läsa att antalet jordbruk
            minskar snabbt medan däremot antalet väldigt stora jordbruk ökat
            i antal. Storskaliga jordbruk med spannmål har vind i seglen,
            medan mindre brukningsenheter eller jordbruk med främst djurbesättningar
            har det kärvare. Sammantaget har dock jordbruket blivit en bransch
            som vunnit på EU-
          </note>
          <note>
            medlemskapet, även om obalanserna inom kollektivet är väldigt
            stora. Det är viktigt att vi nu tar oss an de obalanser som finns
            i jordbruket i dag. Vi måste göra en sammanhållen analys av effekterna
            av de nya stödformerna bl.a. avseende ekonomisk måluppfyllelse
            och en mer sammanhållen översyn av stödsystemen.
          </note>
          <note>
            Fru talman! Jag utgår ifrån att den utredning som regeringen
            aviserat vad gäller översyn av stödområdesindelningen också uppmärksammar
            obalanser och gränsdragningsproblem och att förslag presenteras
            som också leder till förändringar i stödsystemen och områdesindelningen.
            Med en total översyn kan obalanserna utjämnas. Detta bör, fru
            talman, ges regeringen till känna, och jag yrkar därför bifall
            till reservation 4.
          </note>
          <note>
            Fru talman! Jag vill till sist peka på att regeringen i sin proposition
            skriver att en reformering av den gemensamma jordbrukspolitiken
            är nödvändig. Vi ställer oss i jordbruksutskottets betänkande
            bakom detta. Utgångspunkten bör då vara ökad marknadsorientering
            och avreglering, en konsumentanpassning samt en ökad miljöanpassning
            i syfte att nå ett hållbart jordbruk
          </note>
          <note>
            Sverige och jordbruksministern måste ta ledningen i detta arbete.
            Jag beklagar att jordbruksministern inte är här i dag, även om
            hon har laga förfall. Jag vill ändå ställa några frågor.
          </note>
          <note>
            Varför utnyttjar inte regeringen vår unika ställning i EU i dessa
            sammanhang? Det handlar inte bara om reformeringen av jordbruket
            i sig, utan det handlar också om trovärdigheten i regeringens
            tal om EU:s utvidgning österut och om Baltikums medlemskap.
          </note>
          <note>
            Östersjöpolitiken kan kantra om regeringen inte orkar lyfta frågan
            om reformeringen av jordbruket. Det vore bra om jordbruksministern
            krängde på sig ledartröjan i den här frågan och tog initiativ.
            Baltikums chanser till medlemskap kan gå om intet, om Sverige
            inte tar på sig det ledarskapet. Vad gör regeringen? Vilka utredningar
            och vilka förslag aktualiserar Sverige i denna fråga?
          </note>
          <note>
            Fru talman! Jag beklagar att jordbruksministern inte är här.
            Vi visste det inför den här debatten, men det borde ges en möjlighet
            till aktiv debatt om jordbruket här i kammaren. Jag hoppas att
            jordbruket kommer att ta en stor del av diskussionen under vårens
            allmänpolitiska debatt i anspråk.
          </note>
          <note type="speaker">
            Anf. 8 LENNART BRUNANDER (c) replik:
          </note>
          <note>
            Fru talman! Jag och Eva Eriksson har inte så många delade meningar
            i den här debatten. Jag skulle bara vilja ställa en fråga om en
            sakuppgift.
          </note>
          <note>
            Eva Eriksson sade, om jag uppfattade rätt, att två tredjedelar
            av kvävebelastningen på Kattegatt kommer från jordbruket. Det
            förefaller mig som en överberäkning av jordbrukets roll i det
            sammanhanget. Jag skulle vilja veta vad som ligger bakom det påståendet.
          </note>
          <note type="speaker">
            Anf. 9 EVA ERIKSSON (fp) replik:
          </note>
          <note>
            Fru talman! Om Lennart Brunander hade lyssnat hade han hört att
            jag talade om Kattegatt och Östersjön. Jag kan inte dela upp belastningen
            dem emellan av de två tredjedelarna, men när det gäller hur mycket
            utsläpp som sker i Östersjön respektive i Kattegatt kan jag konstatera
            att det görs mer utsläpp i Östersjön än i Kattegatt. Det beror
            på att bönderna på den västra sidan efter intensivt arbete för
            att minska närsaltsutsläppen visserligen inte har minskat dessa
            utsläpp i
          </note>
          <note>
            Västerhavet men ändå har kunnat bibehålla en balans, så att de
            där inte har ökat.
          </note>
          <note type="speaker">
            Anf. 10 LENNART BRUNANDER (c) replik:
          </note>
          <note>
            Fru talman! Huruvida de hamnar i Kattegatt eller i
          </note>
          <note>
            Östersjön kan jag lämna därhän, men jag tror däremot att påståendet
            att två tredjedelar av dessa utsläpp skulle komma från jordbruket
            är fel. Att de kommer från åkermarken eller från marken över huvud
            taget är nog rätt, men väldigt mycket av det som hamnar på marken
            härrör från helt andra utsläppskällor än jordbruket.
          </note>
          <note>
            Att det ökar i Östersjön och minskar i Västerhavet beror på att
            läckaget från skogsmarken ökar medan läckaget från åkermarken
            minskar. Det är i alla fall vad jag har sett i en undersökning.
            Eftersom Östersjön har en betydligt större andel skogsmark i sitt
            avrinningsområde än vad Västerhavet har, är det naturligt att
            det ökar mer där.
          </note>
          <note>
            Ökningen från skogsmarken beror ju på alla utsläpp från framför
            allt bilåkandet, förbränningen över huvud taget och kvävenedsläppen.
            Vi har i dag ett kvävenedsläpp över skogen som är så stort att
            skogen och det som växer där inte kan ta hand om det. Därför läcker
            det.
          </note>
          <note>
            Säger man då att detta är jordbrukets fel är man helt enkelt
            felinformerad. Det flesta av utsläppen kommer ju från andra utsläppskällor.
            Att det sedan passerar marken innan det når havet är en helt annan
            sak.
          </note>
          <note type="speaker">
            Anf. 11 EVA ERIKSSON (fp) replik:
          </note>
          <note>
            Fru talman! Jag anklagar inte jordbruket. Det skulle aldrig falla
            mig in att stå i talarstolen i Sveriges riksdag och anklaga jordbruket.
            Detta är ett stort problem som jordbruket aktivt deltar i. Läckaget
            av närsalter har stabiliserats men inte minskats. Ser man på de
            totala utsläppen i dag så kommer man upp till den nivån.
          </note>
          <note>
            Självfallet är det så, Lennart Brunander, att det också finns
            andra källor som påverkar närsaltsutsläppet: biltrafik, industrier,
            reningsverk och annat som finns i området. Men vi skall komma
            ihåg att man i jordbruket är väl medveten om detta. Det är precis
            därför det är viktigt att vidta alla de miljöåtgärder man kan.
            Det måste bli möjligt för jordbruket att kunna få medfinansiering
            när det gäller anläggandet av våtmarker eller små vatten. Man
            säger själv inom jordbruket att det är ett sätt att åtgärda de
            problem som man upplever.
          </note>
          <note type="speaker">
            Anf. 12 MAGGI MIKAELSSON (v):
          </note>
          <note>
            Fru talman! Detta betänkande innehåller besvikelser men faktiskt
            också ett litet glädjeämne.
          </note>
          <note>
            En av besvikelserna gäller själva hanteringen i riksdagen av
            det här utgiftsområdet, jordbruksfrågorna. Vi hade ingen debatt
            om detta utgiftsområde när finansutskottet debatterade ramarna.
            Vi har ingen minister här i dag. Det betyder att vi inte får någon
            reell möjlighet att diskutera med den ansvariga ministern, med
            regeringen, om de tankar och idéer regeringen har haft kring budgetförslaget.
          </note>
          <note>
            Det tycker jag beklagligt, särskilt eftersom samma sak hände
            när vi diskuterade miljöfrågorna. När ministerrådsmötena skall
            hållas kan inte vara obekant, och det hade vad jag förstår varit
            ganska enkelt att kasta om tidpunkterna för dessa två debatter.
            Då hade vi haft två intressanta debatter med ministrarna. Eftersom
            jordbruksfrågorna också så totalt domineras av
          </note>
          <note>
            EU:s regelverk, förstärker detta den maktförskjutning som har
            skett ifrån riksdagen, den folkvalda församlingen, till regeringen.
            Det är extra beklagligt.
          </note>
          <note>
            Vänsterpartiet har föreslagit ett högre ramanslag än det som
            har beslutats om och som vi skall debattera i dag. Vi ville bl.a.
            öka medlen till avbytarverksamheten. Vi tyckte att det var fel
            att som man nu har beslutat tvärt skära av det anslaget. Lantbrukets
            avbytartjänst har gett förslag till en nedtrappning, och det hade
            varit rimligt att stödja det förslaget.
          </note>
          <note>
            Som det nu ser ut har man tappat 350 jobb inom avbytartjänsten
            under de två år som gått sedan det förra beslutet fattatdes. Ytterligare
            400 jobb kommer att försvinna i och med beslutet som fattats om
            denna nedskärning av ramanslaget. Det är beklagligt. Var det inte
            meningen att vi skulle halvera den öppna arbetslösheten? Det kommer
            ju att bli svårt om också de jobb som finns skall försvinna.
          </note>
          <note>
            Vänsterpartiet hade också ett förslag till ökade ramar för miljöstöden,
            framför allt för att vi skulle kunna finansiera ett särskilt fjällmiljöstöd,
            ett miljöstöd för jordbruken i de fjällnära områdena, som har
            speciellt svåra villkor. Det har vi inte fått gehör för.
          </note>
          <note>
            Därför borde man skapa utrymme för det inom ramen för det miljöstöd
            som finns i dag och som ändå får ökade ramanslag.
          </note>
          <note>
            Det finns många delar av målet för jordbruket som helhet där
            jag och Vänsterpartiet delar regeringens uppfattning. Vi skall
            ha ett konkurrenskraftigt, miljövänligt och hållbart jordbruk,
            som skall klara livsmedelsförsörjning och annat. Däremot är jag
            mycket tveksam till EU:s syn på livsmedel som en vara bland andra.
            Frihandel går före både miljökrav och annat.
          </note>
          <note>
            Detta är en oroande utveckling.
          </note>
          <note>
            Jag tycker inte att man kan tillämpa det synsättet, vare sig
            på livsmedelsprodukter eller på levande varelser, nämligen de
            djur som förser oss med den mat vi skall ha. Mat är mycket mer,
            och det krävs en mycket mer genomtänkt syn på livsmedelssäkerhet,
            självförsörjningsgrad och på sårbarhet. Detta särskilt som vi
            vet att vi globalt sett belastar jordens uthållighet mer än vad
            den kanske tål på många håll, både vad gäller användning av grundvatten,
            förstörelse av jordbruksmark osv. Detta är ett allvarligt bekymmer,
            och jag är inte riktigt säker på att jag litar på jordbruksministern.
          </note>
          <note>
            Därför hade jag gärna velat ställa dessa frågor till henne.
          </note>
          <note>
            En sak som vi i Vänsterpartiet har reagerat på är administrationen
            av EU-stöden. Flera partier har varit inne på det tidigare. Medlemskapet
            och jordbrukets inordning under EU:s jordbrukspolitik har ju medfört
            ett betydligt ökat arbete. Man får har förståelse för att det
            kanske inte är så lätt att överta det på en enda gång, särskilt
            som man av jordbruksministern fått veta att Jordbruksdepartementet
            ingår i 137 olika arbetsgrupper, som gör mellan 725 och 750 resor
            till Bryssel per år. Det säger en del om den byråkrati och det
            krångel som man måste försöka komma till rätta med.
          </note>
          <note>
            Vi har riktat kritik mot att det är så svårt att med den statistik
            som finns i dag att få en regional redovisning. Vi vet att stödet
            till det norrländska jordbruket inte har betalats fullt ut på
            det sätt som det skulle ha gjorts. Det beror delvis på att det
            framförhandlade avtalet varit dåligt men också på dålig administration.
          </note>
          <note>
            Tyvärr är det så att Centern har en stor del i ansvaret för att
            stödet till Norrlandsjordbruket inte fungerar så bra som det skulle
            kunna göra. Vi hade en Centerjordbruksminister under förhandlingarna,
            och jag är övertygad om att man då gjorde misstag och glömde bort
            stora delar av Norrlandsjordbruket. Vi fick en uppgörelse mellan
            Centern och Socialdemokraterna, där man starkt skar ned på den
            nationella delen av
          </note>
          <note>
            Norrlandsstödet. Detta var orsak till en del av de negativa konsekvenser
            som vi ser i dag och som vi har blivit informerade om i utskottet.
            Detta är allvarligt.
          </note>
          <note>
            Det handlar bl.a. om de framförhandlade nivåerna.
          </note>
          <note>
            Man var väldigt sen med att betala ut stöden till jordbrukarna.
            Det gällde inte bara i Norrland, men det kanske drabbade extra
            hårt där. Detta frestar på likviditeten. Motiveringen i utskottets
            betänkandet är ganska dålig - man säger att man inte har gjort
            några fel enligt EU:s regler. Men det är inte riktigt det som
            saken handlar om. Det handlar om de enskilda jordbrukarna som
            inte får sina stöd utbetalda i tid, så att de nästan inte klarar
            av sitt jordbruk. Det har blivit väldiga förseningar. Detta är
            allvarligt.
          </note>
          <note>
            I förhandlingarna med EU fick Sverige garantier för att man skulle
            kunna behålla den totala stödnivån för Norrlandsjordbruket. Det
            har man inte kunnat göra. Regeringen har föreslagit att man skall
            sänka ramanslaget för Norrlandsdelen i LFA-stödet. Det är mycket
            märkligt. Man sänker det med 14 miljoner kronor, trots att det
            inte har skett någon förändring av områdets geogafiska omfattning.
          </note>
          <note>
            Jag skulle vilja fråga Inge Carlsson: Är det rimligt att man
            sänker ramanslaget utan annan motivering än att pengarna inte
            har gått åt? Det resonemanget förs inte när det gäller miljöstöden.
            Där är vi inställda på att utnyttja ramen fullt ut. Detta är allvarligt.
          </note>
          <note>
            När det sedan gäller Norrlandsstödet i övrigt och de bekymmer
            som finns är jag faktiskt väldigt besviken. Jordbruksutskottet
            har uppvaktats av Norrlandsbönderna, och känner till vilka problem
            de har. Det går inte att vänta till den första april 1998, som
            utskottsmajoritetens förslag innebär. Jag skall inte säga att
            det är för sent, men det är att skjuta upp detta väldigt långt
            fram. En utredning som skall komma så sent betyder att inga åtgärder
            kan vidtas förrän kanske runt sekelskiftet. Och det är nu det
            är kris och stora problem! Problemen känner man till, och därför
            är det märkligt att utskottet i sin skrivning bara skriver att
            utskottet utgår från att de problem som finns skall uppmärksammas.
            Varför har utskottet inte kunnat göra ett tillkännagivande på
            den här punkten? Det begriper inte jag. Jag tycker att man skall
            ha en viss skepsis till skrivningar som handlar om att man skall
            utgå från något som regeringen gör. Alla vet att det enda som
            hjälper är ett ordentligt tillkännagivande.
          </note>
          <note>
            Detta gäller för flera områden, som finns upptagna i flera motioner
            från flera olika partier. Det handlar t.ex. om grisproduktionen.
            Man klarar inte av att producera så mycket egen spannmål, till
            stor del på grund av klimatförhållanden. Det handlar om intransportstödet,
            som nu bara gäller för mjölken men som också skulle behövas för
            andra jordbruksprodukter.
          </note>
          <note>
            Det handlar om äggen, som vi var inne på förut t.ex.
          </note>
          <note>
            En del av detta tas upp i reservation 4, som Eva
          </note>
          <note>
            Eriksson har yrkat bifall till. Vänsterpartiet står också bakom
            den reservationen. En del finns också med i reservation 6. En
            del av den reservationen handlar om
          </note>
          <note>
            Norrlandsfrågorna. Detta har blivit sammanslaget i en stor reservation,
            som Moderaterna inte har yrkat bifall till. Jag känner dock stort
            stöd för den andra delen i reservationen.
          </note>
          <note>
            Problemet med Norrlandsjordbruket är särskilt svårt för de bönder
            som finns i Norrlands inland och i de fjällnära områdena. Därför
            har Vänsterpartiet lagt fram ett förslag om ett särskilt miljöstöd
            för denna grupp jordbrukare. Det är ingen stor grupp, men deras
            villkor är väldigt speciella. Det handlar om väldigt små jordbruk,
            där åkerarealen är utspridd på många olika gårdar. Det handlar
            om arrenden utan arrendeavtal, och det handlar om att den rationalisering
            som finns i andra delar av Sverige i princip är omöjlig här.
          </note>
          <note>
            Medelantalet kor är 13 st. Det är alltså väldigt små jordbruk
            det handlar om. På grund av denna småskalighet är jordbruket också
            väldigt extensivt och miljövänligt - någonting vi borde värna
            om i Sverige.
          </note>
          <note>
            Dessa jordbruk läggs nu ned varje dag. Därför är det så allvarligt
            att utskottsmajoriteten inte har velat göra en utvärdering eller
            förändring till stöd för dem, utan bara hänvisar till en översyn
            som skall vara klar
          </note>
          <note>
            1998.
          </note>
          <note>
            Fru ordförande! Sedan har vi vallstödet. Principen med ett sådant
            är bra. Det är ett av kraven i den uppgörelse som Vänsterpartiet
            gjorde med regeringen
          </note>
          <note>
            1994. Den handlade om miljöförbättrande åtgärder i det konventionella
            jordbruket. Skrivningen i den motion som Socialdemokraterna i
            jordbruksutskottet har lagt fram är bra. Den är i princip ordagrann
            med det uppdrag regeringen och departementet har lämnat till Jordbruksverket.
          </note>
          <note>
            Men förslaget som Jordbruksverket har skickat ut på remiss handlar
            inte om miljöfrågor, fru talman. Det handlar om att ge ett nytt
            stöd till jordbruket. Det tycker jag är väldigt beklagligt. Det
            är också väldigt tråkigt att man inte kan få ett tillkännagivande
            på den här punkten. I uppdraget står det att vallstödet skall
            förenas med tydliga miljökrav som medverkar till att miljömålen
            för jordbruket kan nås. Men Jordbruksverkets förslag innehåller
            inga miljökrav över huvud taget. Det unika med vall är att man
            kan minska förbrukningen av handelsgödselkväve genom att använda
            grödor som fixerar kvävet från luften. Detta har över huvud taget
            inte tagits upp, och det tycker jag är väldigt allvarligt.
          </note>
          <note>
            Jag frågar Inge Carlsson: På vilket sätt skall riksdagen kunna
            påverka departementet att i sin tur påverka Jordbruksverket så
            att det faktiskt blir ett vallstöd som gör skäl för namnet och
            för det beslut vi har fattat som innebär att det faktiskt skall
            medverka till miljöförbättring i jordbruket?
          </note>
          <note>
            Man kan säga att som förslaget är utformat i dag kan det faktiskt
            betyda precis motsatsen - att man bidrar till ökad miljöförstöring.
            Att inte ställa några miljökrav på vallen betyder att den konventionella
            odlingen av vall, där man i dag använder väldigt mycket handelsgödselkväve,
            stimuleras. Gödslingsrekommendationerna i dag ligger på mellan
            160 och
          </note>
          <note>
            290 kilo kväve per hektar - ungefär dubbelt så mycket som används
            i spannmålsodlingen. Det är alltså inte rimligt att riksdagen
            skall acceptera den här typen av hantering från Jordbruksverkets
            sida.
          </note>
          <note>
            Fru talman! Så kommer vi till den lilla, lilla del som kanske
            är litet positiv. Det gäller de skrivningar som gjorts om fiskevården.
            Visserligen har inte vi i
          </note>
          <note>
            Vänsterpartiet fått stöd för de ökade anslag till fiskevården
            vi krävt - och det har vi gjort därför att vi vet att ökade medel
            behövs - men utskottet har i alla fall gjort ett tillkännagivande
            att regeringen skall återkomma till riksdagen med en samlad redovisning
            av nödvändiga fiskevårdsåtgärder och förslag om hur de skall finansieras.
            Vi i Vänsterpartiet delar denna uppfattning. I vår motion har
            vi tidigare anvisat vägar att hitta denna finansiering, och jag
            hoppas att departementet tar till sig detta.
          </note>
          <note>
            Fru talman! Jag skall litet kort beröra rennäringen, som också
            berörs i betänkandet. Vänsterpartiet har ett förslag som handlar
            om prisstödet, och att det inte skall sänkas. Den minskade slakten
            gör att man skulle kunna behålla ett oförändrat prisstöd per kilo
            renkött utan att det skulle belasta budgetramen, menar Vänsterpartiet.
            Det var dock inte majoritetens uppfattning att man kunde göra
            på det sättet, och förslaget avslogs. Jag vill dock påpeka att
            det fortfarande är min och Vänsterpartiets uppfattning att man
            skulle kunna behålla ett oförändrat prisstöd.
          </note>
          <note>
            När det gäller ersättningen för viltskador har detta under resans
            gång så att säga blivit överspelat, eftersom det nu är uppenbart
            att Sverige inte kommer att få den medfinansiering från EU som
            var tänkt från början. Det intressanta är att det då plötsligt
            finns pengar i Jordbruksdepartementets kassakista någonstans.
            Det skulle vara intressant att veta hur mycket pengar som finns
            i den där hemliga lådan. Jag undrar om Inge Carlsson vet om det
            finns mer pengar där som vi eventuellt skulle kunna använda.
          </note>
          <note>
            Som tidigare har tagits upp har Vänsterpartiet haft ett förslag
            om viltskadorna som innebär att man skulle kunna få ersättning
            även för tamdjur. Detta finns med i den utredning och det krav
            på en samlad rovdjurspolitik som skall komma. Hoppas bara att
            det går tillräckligt fort.
          </note>
          <note>
            Fru talman! Jag skall avsluta med att kort ta upp litet grand
            om skogen. Den nya skogsvårdslagen har medfört en hel del problem
            och bekymmer under sina första år. Nu skall den utvärderas nästa
            år, 1997.
          </note>
          <note>
            Vänsterpartiet har i andra sammanhang krävt en tidigareläggning
            av utvärderingen. Stora problem finns när det gäller röjning,
            och man skulle t.ex. kunna använda arbetsmarknadsmedel för att
            tillsammans med näringen stimulera och få i gång en röjning. Det
            skulle dessutom bidra till att skapa jobb. Vänsterpartiet har
            inte fått gehör för förslaget i betänkandet, vilket är beklagligt.
          </note>
          <note>
            På samma sätt tycker vi i Vänsterpartiet att man skulle kräva
            en samordning av skogsbilvägsbyggandet
          </note>
          <note>
            - av miljöskäl. Eftersom det inte finns något ekonomiskt incitament
            i dag bygger varje skogsägare sin egen skogsbilväg. Det finns
            ingen samordning, och detta skapar ett större problem än man skulle
            ha om man samordnade det hela.
          </note>
          <note>
            Fru talman! Vi i Vänsterpartiet står naturligtvis bakom samtliga
            reservationer vi har undertecknat, men av tidsskäl - och i vissa
            fall därför att andra partier har yrkat bifall - nöjer jag mig
            med att yrka bifall till reservationerna 5 och 9.
          </note>
          <note type="speaker">
            Anf. 13 LENNART BRUNANDER (c) replik:
          </note>
          <note>
            Fru talman! Maggi Mikaelsson pratade mycket om
          </note>
          <note>
            Norrlandsjordbrukets bekymmer. Det finns naturligtvis väldigt
            mycket att säga om det. När det gäller det särskilda stödet till
            fjälljordbruket delar jag hennes uppfattning - det vore väldigt
            bra om det kunde komma till stånd. Utan tvekan finns möjligheter
            till det inom ramen för de pengar som finns.
          </note>
          <note>
            Jag vet att jordbruksministern är intresserad av det. Hon har
            dessutom fått dessa planer.
          </note>
          <note>
            I övrigt är det som Maggi Mikaelsson redovisade att den omläggning
            av stödet som skedde från ett prisstöd till att i större utsträckning
            vara ett direktstöd är ett bekymmer för dem som har en väldigt
            intensiv produktion. Det är dock en fördel för dem som har en
            mindre intensiv produktion.
          </note>
          <note>
            Här tycker jag att Maggi Mikaelsson gör en kullerbytta. Å ena
            sidan talar hon om att vi skall ha ett system med mindre intensivt
            jordbruk. Samtidigt vill hon ha ett stödsystem som favoriserar
            den andra typen. Detta går inte riktigt ihop. Men jag delar Maggi
          </note>
          <note>
            Mikaelssons uppfattning att det är ett bekymmer i dagsläget.
            Men det stora bekymret för jordbruket är inte EU-stöden, utan
            det är att marknaden i dag inte pallar och att vi har bekymmer
            när det gäller kött, fläsk och ägg. En del av dem skulle regeringen
            kunna göra någonting åt, men inte alla.
          </note>
          <note>
            Maggi Mikaelsson talade mycket om reservation 4
          </note>
          <note>
            om de regionala stöden. Hon sade att det är bråttom.
          </note>
          <note>
            När vi justerade betänkandet i utskottet fick vi en information
            om att direktiv var på väg till en sådan utredning. Denna reservation
            är som jag ser det en överloppsgärning. Om vi skulle följa reservationen
            borde egentligen direktiven dras tillbaka. Vi skulle då få vänta
            tills direktiv ges till regeringen, och då försenar vi handläggningen
            i stället för att skynda på den.
          </note>
          <note type="speaker">
            Anf. 14 MAGGI MIKAELSSON (v) replik:
          </note>
          <note>
            Fru talman! Jag får tacka för stödet till Norrlandsjordbruket.
            Jag tror att många tycker att det är bra, men nog är det litet
            sent påkommet. Det hade varit bra om vi fått den diskussionen
            i utskottet. Då kanske vi t.ex. hade kunnat få en lösning på frågan
            om fjälljordbruket. Det är bra att det stödet kommer, men det
            är synd att det kommer först i dag.
          </note>
          <note>
            När det gäller frågan om de olika stödformerna betydde den nedskärning
            av det nationella stödet som
          </note>
          <note>
            Centern och Socialdemokraterna gjorde för ett och ett halvt år
            sedan att en del av de direkta stöden för
          </note>
          <note>
            Norrlandsjordbruket, t.ex. transportstödet för köttprodukter,
            försvann, och också flera andra stöd. Detta har naturligtvis fått
            konsekvenser för möjligheterna för
          </note>
          <note>
            Norrlandsbönderna att överleva.
          </note>
          <note>
            När det gäller reservation 4 om en utvärdering tycker jag att
            det är bra med en översyn. Men den borde komma mycket fortare.
            Man måste ta ett helhetsgrepp just på Norrlandsdelen och se på
            konsekvenserna. Man har t.ex. i dag inte möjligheter att utnyttja
            stöden fullt ut, beroende på att det som är unikt för Norrlandsjordbruket
            inte finns med i stödordningarna. Det har man helt enkelt missat.
            Det handlar om sådana saker som raningar och översilningsängar
            som man i dag inte kan få stöd för men som är ett mycket typiskt
            norrländskt och inlandssätt att bedriva jordburk.
          </note>
          <note>
            Jag vore glad om jordbruksministern funderade på detta. Men många
            gånger funderar man på frågorna, och sedan blir det inte mycket
            mer.
          </note>
          <note type="speaker">
            Anf. 15 LENNART BRUNANDER (c) replik:
          </note>
          <note>
            Fru talman! Jag hoppas också att det blir någonting av stödet
            till fjälljordbruket. Det tror jag nog finns förutsättningar för.
            Det är relativt litet pengar det handlar om. Det är viktigt att
            behålla den här verksamheten i dessa bygder, annars dör de.
          </note>
          <note>
            Generellt sett får Norrlandsjordbruket ungefär lika mycket i
            statligt stöd nu som tidigare. Det var viktigt i förhandlingarna,
            och det lyckades Sverige få igenom.
          </note>
          <note>
            Det var en bedrift bara det. EU:s regler var annorlunda, och
            Sverige har på den här punkten ett undantag för det nationella
            stödet som vi faktiskt fick till stånd.
          </note>
          <note type="speaker">
            Anf. 16 MAGGI MIKAELSSON (v) replik:
          </note>
          <note>
            Fru talman! Det är förvisso en sanning med modifikation, om man
            nu drar ner LFA-stödet med motiveringen att man inte har kunnat
            betala ut det. Om man inte har fått ut sina delar av det nationella
            stödet betyder det trots allt att man inte har levt upp till det
            gamla målet att man skall få full kompensation.
          </note>
          <note>
            Sedan är det självklart att det blir övergångsproblem också för
            Norrlandsjordbruket när man skall byta mellan olika stödformer.
            Så är det. Men en del av det som är unikt för det norrländska
            jordbruket har inte tillvaratagits i de förhandlingar som har
            gjorts i
          </note>
          <note>
            Bryssel eller i de regelsystem som har upprättats. Det är beklagligt,
            och det ser vi konsekvenserna av.
          </note>
          <note type="speaker">
            Anf. 17 GUDRUN LINDVALL (mp):
          </note>
          <note>
            Fru talman! Detta betänkande innehåller många olika saker. Jag
            skall också uppehålla mig vid litet skilda delar.
          </note>
          <note>
            I år har 8 300 lantbrukare provat på att odla ekologiskt. Det
            är oerhört positivt. Det visar att Sverige kanske ändå är på väg
            åt rätt håll. Det innebär att 162
          </note>
          <note>
            hektar har odlats ekologiskt. Det är 5,4 % av den odlade arealen.
            Det är en bit kvar till det 10 % mål
          </note>
          <note>
            Sveriges regering har satt upp, men det har ändå gått framåt.
          </note>
          <note>
            Av dessa jordbrukare är 3,5 % ansluta till KRAV-
          </note>
          <note>
            organisationen och säljer KRAV-produkter. Vi får hoppas att många
            av andra 8 300 jordbruksföretagen också så småningom lägger om
            helt, ansluter sig till
          </note>
          <note>
            KRAV-organisationen och börjar att producera ekologiskt även
            till oss konsumenter. Det finns en allt större efterfrågan på
            KRAV-odlade produkter, vilket är mycket positivt.
          </note>
          <note>
            T.o.m. inom äggbranschen börjar nu efterfrågan komma, trots att
            prisskillnaden där än så länge ganska stor. Vi har tre stora äggproducenter
            som producerar ekologiska ägg, och två nya som kommer att sätta
            igång nu under våren. Dessutom finns ett antal som ligger i startgroparna
            och gärna skulle vilja ställa om och släppa ut hönsen.
          </note>
          <note>
            Miljöpartiet hade gärna sett att vi hade kunnat utöka ramen med
            50 svenska miljoner och därmed också med 50 EU-miljoner för att
            öka stödet till den ekologiska odlingen. I och med den översyn
            som nu sker hoppas vi att detta kanske kan bli en verklighet framöver.
            Vi menar att detta är en jordbruksform som vi måste stödja.
          </note>
          <note>
            Det finns också annat som är positivt i detta betänkande. Vallstödet
            har tillkommit. Miljöpartiet har hela tiden krävt ett stöd till
            vallen. Vi tror mycket på ekonomiska styrmedel. Tittar man på
            EU:s jordbrukspolitik kan man se hur snabbt ekonomiska styrmedel
            kan slå igenom.
          </note>
          <note>
            I och med att t.ex. spannmål och lin har höga ekonomiska stöd
            har också produktionen av de produkterna ökat rejält, medan t.ex.
            de låga stöden för vall och raps har gjort att arealen med vall
            och raps har sjunkit. Ekonomiska styrmedel kan alltså få en omedelbar
            effekt, vilket vi anser att man också skall utnyttja i många sammanhang.
          </note>
          <note>
            Vi vill dock att vallstödet skall få en miljöprofil.
          </note>
          <note>
            Nu tar vi pengar från miljöstöd. Vi menar att man när det gäller
            vallstödet skall se till att det odlats på ett ekologiskt riktigt
            sätt. Vi menar därför att det måste finnas möjligheter att ha
            olika stödnivåer om man inte utnyttjar konstgödsel och inte använder
            kemiska bekämpningsmedel.
          </note>
          <note>
            Tyvärr är det så i dag i vallodlingen - som även
          </note>
          <note>
            Maggi Mikaelsson har sagt - att både bekämpningsmedel och konstgödsel
            används i stor omfattning.
          </note>
          <note>
            Många vallodlare bryter t.ex. sina vallar med Roundup. Att göra
            detta inom ett miljöstöd känns helt fel. Vi vill att det vallstöd
            som kommer till skall ha en miljöprofil. Är det så att alla inte
            vill att det skall vara en miljöprofil menar vi att det skall
            finnas olika stödnivåer.
          </note>
          <note>
            Vi är också litet förvånade över att 50 miljoner tas till vallstöd
            från projekt för hållbar utveckling. Nu har vi förstått att när
            miljöministern talar om projekt för hållbar utveckling är det
            fortfarande fråga om 1 miljard. Är det så att man har lånat 50
            miljoner ur anslaget för projekt för hållbar utveckling och att
            de pengarna kommer att återställas senare? Det får vi inte något
            svar på. Det antyds inte någonstans i vare sig propositionen eller
            betänkandet att pengarna skall återställas till projekt för hållbar
            utveckling. Men det kanske är så.
          </note>
          <note>
            Det talas mycket om biologisk mångfald. Svenska ornitologiska
            föreningen gör linjetaxering av fågel.
          </note>
          <note>
            Man har under de senaste 20 åren märkt en tendens till alltmer
            minskad biologisk mångfald i jordbrukslandskapet. I den rapport
            som man kommit med i år visas att var tredje sädesärla har försvunnit,
            mer än hälften av antalet tofsvipor och ladusvalor är borta, och
            t.ex. rapphönsen är långt färre än vad de har varit.
          </note>
          <note>
            Den här utvecklingen har gått fort.
          </note>
          <note>
            Det är en klart nedåtgående trend för många av de arter som är
            beroende av jordbrukslandskapet. Det tyder på att det finns någonting
            i den konventionella odlingen som inte gynnar utan snarare missgynnar
            dessa arter. Det finns inget givet samband mellan den biologiska
            mångfalden och det öppna landskapet. Det öppna landskapet måste
            också ha biologiska kvaliteter för att den biologiska mångfalden
            skall kunna finnas där. Här påverkar användningen av konstgödsel
            och bekämpningsmedel den biologiska mångfalden rejält.
          </note>
          <note>
            Det kan många lantbrukare som bedriver ekologiskt jordbruk berätta
            om. När man går över från konventionell odling till ekologisk
            odling ökar också den biologiska mångfalden.
          </note>
          <note>
            Det blir inte bara många fler växter, utan också fler insekter,
            som fjärilar. Man får även tillbaka vissa fågelarter som tidigare
            inte har funnits.
          </note>
          <note>
            Det är egentligen ganska naturligt när vi tänker efter. Bekämpningsmedlen
            är ju till för att slå ut växter och insekter. Slår man ut växter
            och insekter har man därmed också stört den näringsväv som är
            så viktig för att arter skall finnas kvar. Då finns det inte underlag
            för t.ex. insektsätare att finnas kvar. Då finns inte heller det
            mikroliv i jorden som behövs för att insekter skall kunna finnas
            där.
          </note>
          <note>
            Vi måste alltså börja fundera över hur vi skall få ett öppet
            landskap där de biologiska värdena också bevaras. Det har vi nämligen
            inte i dag.
          </note>
          <note>
            Det är t.o.m. så att ornitologer säger att det i dag inte finns
            något som helst landskapstänkande inom jordbruket. Man slår larm
            i sin senaste årsbok om att jordbrukslandskapet utarmas. Det är
            något som vi måste ta oss en rejäl funderare över.
          </note>
          <note>
            Ett öppet landskap kan ju faktiskt vara en öken -
          </note>
          <note>
            en biologisk öken. Om det är det som vi är på väg mot inom det
            konventionella lantbruket - då håller det konventionella lantbruket
            på att göra oss betydligt mer biologiskt fattiga än vad vi måste
            vara. Vi måste alltså vara ödmjuka, titta på siffrorna och fundera
            på hur man gör för att det här inte skall ske.
          </note>
          <note>
            Det finns en liten, otäck misstanke hos många om att det finns
            en koppling till de lågdospreparat som används i dag och som egentligen
            borde heta höggiftspreparat. Man säger att den mängd bekämpningsmedel
            som används inom jordbruket har minskat till hälften. Men man
            glömmer att också säga att dagens bekämpningsmedel är mycket giftigare
            än de gamla var. De bryts ned på ett sådant sätt att nedbrytningsprodukterna
            finns i så små mängder att de är omöjliga att analysera. Det börjar
            komma alltfler indikationer på att de här preparaten är mycket
            otäcka. De anlagras, de blir kvar och de har metaboliter som ibland
            påminner om enzymer och hormoner. Så det är inte enbart av godo
            att mängden bekämpningsmedel har halverats eftersom preparaten
            är så hemskt giftiga.
          </note>
          <note>
            Det finns också annat som inger oro. Det gäller de bestämmelser
            vi har i fråga om landskapsvårdande åtgärder. Vad gällde de gamla
            NOLA-stöden fanns det ett rejält samtal mellan länsstyrelsen och
            lantbrukarna. Man tittade på vilka biologiska värden som skulle
            sparas, och utifrån det bestämde man sedan hur skötselprogrammen
            skulle se ut.
          </note>
          <note>
            I de skötselprogram som Jordbruksverket har gjort har det blivit
            lite fyrkantigt. Ibland slår man faktiskt undan benen för den
            biologiska mångfald som man ville bevara. Det gäller t.ex. de
            gotländska ängena.
          </note>
          <note>
            Det gäller också vissa alkärr där det finns krav på att skogen
            skall avverkas i stället för att bevaras, och det gäller framför
            allt i Norrland.
          </note>
          <note>
            Det här måste ses över. Vi måste få ett landskapsstöd som faktiskt
            gör det möjligt att bevara en biologisk mångfald. Många lantbrukare
            söker inte stöd i dag, därför att man har en kunskap om de värden
            som finns. Man vill inte söka stöd. Gör man det tvingas man att
            vidta åtgärder som man vet kommer att minska den biologiska mångfalden.
          </note>
          <note>
            Därför hälsar vi den översyn som nu skall ske med glädje, och
            vi hoppas att även de här avarterna skall rättas till. Vi hoppas
            också att det stöd för bevarande av många äldre värdefulla kulturväxter
            som i dag är för litet skall öka så att växterna kan finnas kvar.
          </note>
          <note>
            I det här betänkandet tar man också upp rovdjurspolitiken. Vi
            i Miljöpartiet menar att det är angeläget med en samsyn inom rovdjurspolitiken.
            Vi vet att det system som infördes för något år sedan, ett nytt
            ersättningssystem för rovdjursrivna renar i Norrland, inte fungerar
            om inte penganivån är den rätta. Det fungerar framför allt inte
            om vi inte har inventeringar varje år.
          </note>
          <note>
            Miljöpartiet har drivit frågan om pengar till inventeringar mycket
            hårt. Vi kan med glädje konstatera att regeringen nu säger att
            man skall återkomma till riksdagen i vårpropositionen med de pengar
            som saknas i och med att man inte får igenom förslaget i Bryssel.
          </note>
          <note>
            Man lägger då också på 5 miljoner till inventeringen.
          </note>
          <note>
            Det är förvånande att utskottet inte anser att regeringen skall
            återkomma om man skulle misslyckas. Vi är därför glada att regeringen
            har en annan syn än vad utskottet har. Därför återkommer regeringen
            när man inte har lyckats få pengarna.
          </note>
          <note>
            Den inventering som gjordes under vårvintern
          </note>
          <note>
            1996 har blivit mycket kritiserad. Efter den inventeringen har
            man nu föreslagit att 98 lodjur och järvar i tre järvlyor skall
            få jagas.
          </note>
          <note>
            Det finns många som hävdar att den utförda linjeinventeringen
            gjordes ganska snabbt, att den i många fall inte är riktig och
            att de siffror man har fått fram är alldeles för höga. Därför
            är det viktigt med en rejäl inventering under året. Då kan vi
            se om siffrorna var höga eller inte.
          </note>
          <note>
            Vi måste också fundera på om vi skall ha varg i renbetesland.
            Nu funderar man på att skjuta den enda vargfamilj som har etablerat
            sig i renbetesland. Är det en framsynt rovdjurspolitik? Visar
            den att vi menar allvar med att vi skall ha en biologisk mångfald
            i hela landet?
          </note>
          <note>
            Vi från Miljöpartiet anser inte det. Vi anser att det är oerhört
            viktigt att de här frågorna diskuteras. Därför skulle vi också
            vilja att regeringen återkommer till den här kammaren för diskussion
            när man har tagit fram en rovdjurspolitik. Tyvärr har vi inte
            fått gehör för det, och har därför uttryckt det i en reservation.
          </note>
          <note>
            En annan sak som tas upp i betänkandet är bestrålning av kryddor.
            Vi i Miljöpartiet anser inte att
          </note>
          <note>
            Sverige skall börja bestråla livsmedel. Vi anser att den utvecklingen
            inte för något gott med sig. I många länder bestrålas inte bara
            kryddor utan också andra livsmedel som t.ex. skaldjur och kyckling.
          </note>
          <note>
            Det finns två skäl till att bestråla. Det ena är att man vill
            bli av med bakterier, vilket innebär att man inte behöver vara
            så noga med hållbarheten. Det andra är att man vill kunna köpa
            partier även om man inte säkert vet om någon del innehåller sjukdomsalstrande
            livsmedel.
          </note>
          <note>
            Vi menar att genom en god livsmedelshygien i de länder som producerar
            livsmedel kan man komma till rätta med det här. Det kan också
            starta en utveckling i t.ex. många u-länder som producerar kryddor.
          </note>
          <note>
            Vi anser att vi absolut inte skall ge oss in i bestrålning av
            livsmedel. Börjar vi med kryddor finns det risk för att andra
            livsmedel följer. Det är också betecknande att det inte står "kryddor"
            i regeringens förslag utan "vissa livsmedel". Naturligtvis är
            kryddor vissa livsmedel. Men det finns också mycket annat utöver
            kryddor som är vissa livsmedel - faktiskt det mesta.
          </note>
          <note>
            Jag vill verkligen fråga regeringspartiet: Menar man allvar med
            det här? Menar man kryddor, punkt slut, eller har man använt "vissa
            livsmedel" just för att öppna möjligheterna för annat?
          </note>
          <note>
            Vi har också en reservation som handlar om genmanipulerad soja.
            Vi menar att den utveckling med genmanipulerade organismer som
            vi står inför är mycket farlig. Vi får organismer som aldrig har
            funnits i naturen tidigare och som kan sprida sina gener till
            organismer som påminner om dem. Det kan få förödande konsekvenser.
            Vi menar att på det här området leker mänskligheten med något
            vars konsekvenser vi inte kan förutse. Även det har vi utvecklat
            i en reservation.
          </note>
          <note>
            Vi har flera anslag som ligger över ramen. Vi vill t.ex. anslå
            ytterligare 35 miljoner till avbytarverksamhet. Det handlar om
            kvinnojobb i glesbygd. För många av kvinnorna är det arbetslöshet
            som gäller om man inte har jobb. Därför anser vi att det är oerhört
            viktigt att se till att de här arbetena finns kvar. Det anser
            vi också därför att många av mjölkbönderna framför allt på små
            och medelstora gårdar ibland behöver den avlösning som avbytarverksamheten
            erbjuder.
          </note>
          <note>
            Vi finansierar detta genom ökade miljöavgifter på handelsgödselbekämpningsmedel.
            Vi menar nämligen att svenska matproducenter inte skall konkurrera
            på samma villkor som gäller i övriga EU. De skall i stället konkurrera
            genom att producera spetslivsmedel när det gäller kvaliteten.
            Vi menar att Sverige och svenska bönder har en unik möjlighet
            att skapa efterfrågan på svenska produkter just genom att visa
            att vi inte producerar på samma sätt utan på ett bättre sätt.
          </note>
          <note>
            Genom att höja miljöavgifterna skapar vi ett betydligt större
            utrymme. Man kan hämta hem 1,2 miljarder om man höjer bekämpningsmedelavgifterna
            och gödselmedelavgifterna på det sätt som Miljöpartiet föreslår.
            Då skulle man också kunna minska kadmiumhalten i jordarna.
          </note>
          <note>
            Miljöpartiet står naturligtvis bakom alla reservationer vi har
            skrivit under. Jag vill för tids vinnande yrka bifall till reservationerna
            nr 13, 15 och 18. Jag vill också säga att Miljöpartiet kommer
            att stödja reservation nr 4.
          </note>
          <note type="speaker">
            Anf. 18 MAGGI MIKAELSSON (v) replik:
          </note>
          <note>
            Fru talman! Jag har en fråga när det gäller bestrålning av kryddor.
            Jag kan hålla med Gudrun Lindvall om att det kanske inte är en
            bra metod. Men alternativet som finns i dag är inte heller bra.
            I dag använder man etylenoxid som bevisligen är cancerogent.
          </note>
          <note>
            Jag skulle vilja fråga Gudrun Lindvall och Miljöpartiet: Vill
            ni förbjuda etylenoxid, och hur skall man i så fall hantera frågan?
          </note>
          <note type="speaker">
            Anf. 19 GUDRUN LINDVALL (mp) replik:
          </note>
          <note>
            Fru talman! Det här har varit det gängse argumentet. I varje
            land som har börjat med bestrålning av mat har man pratat om etylenoxid.
          </note>
          <note>
            Naturligtvis anser vi att etylenoxid skall undvikas i möjligaste
            mån. Men den skall inte ersättas med bestrålning. Gör man det
            får man inte i gång den utveckling som behövs i många länder som
            producerar kryddor. Vi behöver se till att de får en hygienisk
            hantering av sina kryddor.
          </note>
          <note>
            Det finns många kryddimportörer som menar att det varken behövs
            etylenoxidbehandling eller bestrålning. De vet nämligen att deras
            leverantörer levererar fullgoda produkter och att det inte har
            flugit in fåglar eller sprungit råttor över kryddorna medan de
            torkade. Det måste vara lösningen på problemet.
          </note>
          <note>
            Dessutom innebär det att de länder som producerar kryddor och
            som inte har råd med bestrålning också får bättre livsmedel för
            sina egna invånare.
          </note>
          <note>
            Det skall ju inte vara så vi i i-länderna skapar oss en lyxmetod
            och därmed ser till att u-länderna blir kvar på livsmedelshygienisk
            nivå som vi själva inte skulle acceptera.
          </note>
          <note>
            Dessutom börjar det finnas alltfler som producerar färska kryddor
            i växthus, Maggi Mikaelsson. Det är också en växande bransch och
            en nisch för många jordbrukare som vi hälsar med glädje.
          </note>
          <note type="speaker">
            Anf. 20 MAGGI MIKAELSSON (v) replik:
          </note>
          <note>
            Fru talman! Jag tycker att det är mycket bra att det finns färska
            svenska kryddor att köpa i Sverige. Bestrålning av kryddor handlar
            ju om de kryddor som man i dag inte kan värma upp. Det är ju genom
            upphettning som man kan bli kvitt de eventuella giftrester som
            finns.
          </note>
          <note>
            Jag tycker att det kan vara en poäng att de kryddor som bestrålas
            skall märkas. Jag kan som konsument välja bort dessa kryddor.
            De kryddor som är behandlade med etylenoxid kan jag inte välja
            bort eftersom jag inte vet vilka de är i dag. För min egen del
            tycker jag att detta är ett mycket bra sätt att få i gång en ordentlig
            konsumentrörelse och konsumentupplysning så att vi som konsumenter
            kan välja bort de bestrålade kryddorna. Jag kommer inte att köpa
            sådana. Jag tror att det är väldigt många som kommer att undvika
            det när det finns en etikett på kryddpåsen som visar att den är
            bestrålad. Jag tycker att det kan vara en poäng.
          </note>
          <note type="speaker">
            Anf. 21 GUDRUN LINDVALL (mp) replik:
          </note>
          <note>
            Fru talman! Bestrålning är ett oerhört enkelt och billigt sätt
            för många mindre nogräknade livsmedelsleverantörer att hantera
            livsmedel. Man behöver inte vara så noga med hur man blandar partier.
            Man behöver inte vara så noga med att partierna är färska.
          </note>
          <note>
            Man kan vänta till priset blir det rätta osv. Vi menar att vi
            inte skall gynna detta. Detta är någonting som många livsmedelsjättar
            hälsar med glädje. Faktum är att det finns inget land som inte
            har börjat just med kryddor. De har skyllt på det som man nu även
            skyller på i Sverige.
          </note>
          <note>
            Just genom att den här utvecklingen skapas ser man inte till
            att höja livsmedelshygienen i u-länderna.
          </note>
          <note>
            Det är ett förödande sätt att hantera livsmedel. Vi vet att bestrålningen
            gör att livsmedlen får en sämre kvalitet. De är äldre. Bestrålningen
            innebär t.ex. att dubbelbindningar i fetter slås sönder, vilket
            i sin tur innebär att vi får fler mättade fetter. Vi får alltså
            en sämre kvalitet på livsmedlen.
          </note>
          <note>
            Vi menar att bestrålning av kryddor bara är inkörsporten. Det
            innebär också att det inte kommer i gång en utveckling av kryddhanteringen
            i u-länderna. Det tycker vi är mycket beklagligt. Växterna i sig
            innehåller ju inga sjukdomsalstrande bakterier, utan det beror
            på att det har sprungit råttor på dem eller flugit fåglar över
            dem. Det handlar om hanteringen av livsmedlen under beredningen.
            Det finns möjligheter att slippa bestrålningen genom en bättre
            hantering.
          </note>
          <note type="speaker">
            Anf. 22 INGVAR ERIKSSON (m) replik:
          </note>
          <note>
            Fru talman! Gudrun Lindvall talar på som om världens undergång
            skulle vara mycket nära förestående. Allt annat än det hon tycker
            är fullständigt fel.
          </note>
          <note>
            Sedan talar hon om gödselavgifterna och säger att vi skall konkurrera
            med spetsprodukter från ekologiskt jordbruk. Jag kan hålla med
            om att vi skall försöka göra detta. Men vi måste också vara realistiska,
            Gudrun Lindvall. Vi måste också kunna konkurrera med konventionella
            produkter om vi skall kunna bibehålla den öppna levande landsbygd
            som jag tror att Gudrun
          </note>
          <note>
            Lindvall också vill ha. Det glömmer hon när hon så generellt
            talar om det konventionella jordbruket som om inga framsteg har
            gjorts på miljöområdet.
          </note>
          <note>
            Det finns anledning att ställa några frågor. Är
          </note>
          <note>
            Gudrun Lindvall beredd att satsa mer på forskning inom det konventionella
            jordbruket för att skapa bättre möjligheter för en miljövänligare
            produktion? Det är ju faktiskt så att framsteg har gjorts och
            görs fortfarande på det området.
          </note>
          <note>
            Sedan tar hon också upp att många arter har slagits ut. Det har
            skett, men det beror också på ändrade förhållanden i övrigt på
            landsbygden. Många små jordbruk har försvunnit. Att dessa gårdar
            inte har djur längre gör också att det blir mindre föda till fåglarna.
          </note>
          <note>
            Svalorna och en hel del andra småfåglar lever ofta kring gödselstäderna.
            När vi jobbar för att göra våra gödselstäder miljövänliga minskar
            vi också möjligheterna för fåglarna att hitta föda. Dessa problem
            finns, och vi bör tackla dem. Vi bör forska vidare och se hur
            vi skall kunna komma vidare utan att äventyra utvecklingen av
            antalet arter och den biologiska mångfalden.
          </note>
          <note>
            Det har hänt en hel del positivt, Gudrun Lindvall.
          </note>
          <note>
            Jag vill gärna veta om ni är beredda att satsa på mer forskning
            på det området. Är ni också beredda att se helheten, och inte
            bara generellt rita fan på väggen?
          </note>
          <note>
            Gudrun Lindvall har en viss förmåga att göra det.
          </note>
          <note type="speaker">
            Anf. 23 GUDRUN LINDVALL (mp) replik:
          </note>
          <note>
            Fru talman! Det saknas inte forskning på det konventionella jordbrukets
            område. Om näringen själv vill satsa mer är det naturligtvis öppet
            för det. Vi talar mycket om sektorsansvar i Sverige i dag. Jag
            menar att de medel som statsmakterna ställer till förfogande räcker.
            Vill det konventionella jordbruket göra mer får man satsa mer
            pengar.
          </note>
          <note>
            Däremot behövs det mer pengar inom det ekologiska lantbruket.
            Det är helt klart. Det har också kommit ett antal miljoner, men
            vi ser gärna att det kommer mer pengar dit. De resultat man får
            fram genom forskningen inom det ekologiska lantbruket är också
            till stor nytta för det konventionella lantbruket.
          </note>
          <note>
            Jag anser inte att man målar fan på väggen när man redogör för
            en utredning som alldeles nyss har kommit. Det är att se till
            att den blir känd. Sedan får vi fundera på vilka åtgärder som
            vi skall vidta för att se till att vi ändrar på uppenbara missförhållanden.
          </note>
          <note>
            Det är klart att det är sorgligt att vissa fågelarter minskar.
            Det kan man väl kalla för att måla fan på väggen om man vill,
            men faktum kvarstår. Det sker en stor utslagning av många arter
            i dag i det konventionella lantbruket. När man lägger om till
            ekologiskt lantbruk kommer de tillbaka. Vi brukar vara överens
            om att det är viktigt med en biologisk mångfald. Om man då kan
            se förändringar hos densamma måste det väl ändå innebära att man
            måste tänka efter litet grand.
          </note>
          <note>
            Jag anser att Miljöpartiet har en helhetssyn. Om man tror att
            den billiga maten med det konventionella lantbruket är allena
            rådande inser man inte att det lantbruket kostar för framtida
            generationer.
          </note>
          <note type="speaker">
            Anf. 24 INGVAR ERIKSSON (m) replik:
          </note>
          <note>
            Fru talman! Jag håller med Gudrun Lindvall när det gäller satsningen
            på de ekologiska jordbruket. Vi kommer att vinna erfarenheter
            där som också det konventionella jordbruket har nytta av. Det
            håller jag gärna med om. Därför är den delen också viktig. Men
            det finns också tvivel om att man kan åstadkomma mycket på den
            konventionella sidan. Även om vi bara lyckas göra små framsteg
            där kommer de att betyda väldigt mycket totalt sett för att få
            en miljövänligare utveckling. Det är detta jag vill ha fram i
            sammanhanget.
          </note>
          <note>
            Sedan är jag litet bekymrad när det gäller den förkärlek som
            Gudrun Lindvall har för att öka avgifterna på handelsgödsel osv.
            Det är väldigt svårt att konkurrera med det konventionella jordbruket
            om man så ensidigt drar ned på den sidan och ökar kostnaderna.
          </note>
          <note>
            Redan i dag är konkurrensen snedvriden gentemot omvärlden. Det
            förstoras ju mycket kraftigt om Gudrun Lindvall skulle få igenom
            sina synpunkter på det området. Det är tyvärr så att framsteg
            har gjorts, men det verkar inte som om Gudrun Lindvall är beredd
            att erkänna att vi är på rätt väg inom svenskt jordbruk.
          </note>
          <note>
            Nu gäller det bara att hålla positionen även inom EU.
          </note>
          <note type="speaker">
            Anf. 25 GUDRUN LINDVALL (mp) replik:
          </note>
          <note>
            Fru talman! Miljöpartiet var ett av de partier som krävde att
            vi skulle anslå pengar inom miljöstödsprogrammet för ett resurshushållande
            konventionellt lantbruk. Det programmet kom aldrig till stånd
            i Sverige, och det beklagar vi. Det skulle naturligtvis har betytt
            oerhört mycket för miljön, precis som Ingvar
          </note>
          <note>
            Eriksson säger.
          </note>
          <note>
            Jag är övertygad om att det kommer att komma en stor sektor som
            vi måste satsa mycket mer forskningspengar på som indirekt hänger
            ihop med det konventionella lantbruket. Det handlar om det faktum
            att vi i dag hittar många bekämpningsmedel nere i grundvattnet.
            Atrazin är ett ämne som förbjöds i slutet av 80-talet. Det finns
            i dag i grundvattnet ned till 90
          </note>
          <note>
            meter. Det finns i många brunnar. Vilket bekämpningsmedel man
            än tittar efter hittar man det. Atrazin t.ex. finns i halter som
            är två-tre gånger högre än vad
          </note>
          <note>
            EU tillåter. Vi måste hitta ett sätt att rena bort detta innan
            det hamnar i dricksglaset hos folk. Det kommer att kosta mycket
            pengar, Ingvar Eriksson.
          </note>
          <note>
            Jag tycker att det här visar hur det konventionella lantbruket
            skjuter mycket av kostnaderna på framtiden, och det är mycket
            allvarligt. Det måste vi ta med i beräkningen. Man kan inte ha
            ett giftjordbruk utan att det finns en baksida, och nu börjar
            vi se den baksidan.
          </note>
          <note>
            Därför är det alltmer angeläget att minska mängden gifter i jordbruket.
            Det som är den största skillnaden mellan EU och Sverige är att
            vi har vinter, Ingvar
          </note>
          <note>
            Eriksson. Det är mycket dyrare att bedriva jordbruk där det finns
            vinter. Man kan jämföra Sverige med t.ex. Irland, där köttdjuren
            kan gå ute året runt. Det är konstigt att Moderaterna inte krävde
            att Sverige skulle avskaffa vintern när vi gick med i EU.
          </note>
          <note type="speaker">
            Anf. 26 DAN ERICSSON (kd):
          </note>
          <note>
            Fru talman! Dagens jordbrukspolitiska debatt borde innehålla
            två viktiga frågeställningar:
          </note>
          <note>
            1. Hur skall vi skapa bästa möjliga förutsättningar för svensk
            miljöriktig livsmedelsproduktion, som i sig ger förutsättningar
            för fortsatt utkomst och boende i hela vårt land?
          </note>
          <note>
            2. Hur skall vi inom EU och i andra internationella sammanhang
            verka för en global livsmedelspolitik som skapar förutsättningar
            för att försörja en snabbt växande världsbefolkning med miljöriktiga
            livsmedel?
          </note>
          <note>
            Vad gäller den första frågan kan jag dessvärre konstatera att
            regeringen inte förmått ta till vara de möjligheter som EU-medlemskapet
            gav den svenska jordbruksnäringen. Rapporter utifrån fältet pekar
            på ett dystert år för många svenska jordbrukare, och det i en
            tid när Centerpartiet aktivt stöder regeringens jordbrukspolitik.
          </note>
          <note>
            För framtiden måste det slås fast att fortsatt svensk jordbruksproduktion
            i hela landet är en absolut nödvändighet. Det gäller såväl för
            att vi skall kunna uppnå målsättningen att hela Sverige skall
            leva som för att vi skall ha en tryggad inhemsk livsmedelsförsörjning.
            Från globalt perspektiv är det nödvändigt att åkermarken finns
            tillgänglig för livsmedelsproduktion.
          </note>
          <note>
            Energigrödeanvändning är också ett gott utnyttjande av jordresursen.
            Att ställa om från odling av energigröda till spannmål eller vall
            är ju också fullt möjligt om livsmedelssituationen så kräver.
          </note>
          <note>
            Under senare tid har regeringen i vissa delar ändrat sin tidigare
            destruktiva jordbrukspolitik i den riktning vi kristdemokrater
            pläderat för. I budgetförslaget och betänkandet tas nu exempelvis
            en större del av EU:s miljöstöd i anspråk. Det är bara att beklaga
            regeringens tidigare vägran att använda de jordbrukspolitiska
            möjligheter som EU-medlemskapet gav.
          </note>
          <note>
            Detta har varit till nackdel för svenskt lantbruk.
          </note>
          <note>
            Lönsamheten i den miljövänliga mjölk- och nötköttsproduktionen
            och annan vallbaserad animalieproduktion är mycket pressad och
            ett sätt att förändra förutsättningarna är införandet av ett generellt
            vallstöd, något som vi kristdemokrater arbetat för under lång
            tid. Regeringen och jordbruksutskottet verkar nu i denna fråga
            äntligen vilja gå i rätt riktning. I förhållande till Kristdemokraternas
            förslag om att öka miljöprogrammet med 400 miljoner föreslår nu
            regeringen och utskottet att 300 miljoner skall tillföras. För
            vår del håller vi fast vid tidigare förslag. Vi har därför föreslagit
            att ytterligare 100 miljoner tillförs miljöprogrammet. Det innebär
            med EU:s andel ett tillskott på 200 miljoner. Stödet bör sedan
            snarast möjligt byggas på till det maximala.
          </note>
          <note>
            Miljöstöden till kulturmiljövård och biologisk mångfald skall
            gagna miljön och ge en rimlig ersättning till dem som brukar sin
            fastighet på ett miljöinriktat sätt. De skall vara enkla och obyråkratiskt
            utformade. Regeringen och Jordbruksverket har dock dessvärre krånglat
            till regelverket på ett orimligt sätt.
          </note>
          <note>
            Detta måste nu förändras så att miljöpoängsstöden utgår på ett
            enklare och mer realistiskt sätt.
          </note>
          <note>
            Jag noterar att Lennart Brunander tyckte att EU
          </note>
          <note>
            var ett stort bekymmer, eller om han möjligen sade att
          </note>
          <note>
            Moderaterna tyckte att EU var ett stort bekymmer.
          </note>
          <note>
            Det är ju inte riktigt så, fru talman. Det är faktiskt regeringen
            och Centern som har ansvaret för jordbrukspolitiken och för de
            riktlinjer som ges till Jordbruksverket. Det är alltså inte ens
            verket som i första hand är ansvarigt för det krångelsystem vi
            har haft, utan det är faktiskt de politiska beslutsfattarna. Där
            utgör Socialdemokraterna och Centern majoritet, och de får också
            bära ansvaret för detta.
          </note>
          <note>
            När det gäller LFA-stödet bör regeringen på nytt pröva möjligheten
            att få in områden som inte kom med i samband med förhandlingarna
            1995. Tills vidare måste man som förstahandsåtgärd se till att
            dessa områden får tillgång till det vall- och betesstöd som utbetalas
            i LFA-områdena.
          </note>
          <note>
            Ekologiskt anpassade metoder för odling och förädling är det
            långsiktigt hållbara. Därför måste jordbrukspolitiken syfta till
            att uppnå det mål riksdagen har satt upp, att 10 % av åkermarken
            skall odlas ekologiskt år 2000.
          </note>
          <note>
            I dag har vi ett stort flöde av växtnäringsämnen som transporteras
            från lantbruket in till tätorten utan att återföras. Speciellt
            anmärkningsvärd är den stora kväve- och fosforkälla som lantbruket
            skulle kunna utnyttja. Att kunna sluta kretsloppet mellan produktion
            och konsumtion för att till jordbruket återföra den växtnäring
            som bortförts via produkterna är en av de stora framtidsfrågorna
            för hela jordbruket och samhället. Sverige bör givetvis verka
            för att denna fråga lyfts upp också inom EU.
          </note>
          <note>
            Det är nödvändigt att utveckla ett mer energisnålt jordbruk,
            och forskning och utveckling pågår i viss mån både vad gäller
            källa, total förbrukning och effektivitet. Exempelvis kan nämnas
            produktion på gårdsnivå av biogas från vallgrödor, mer energisnåla
            metoder för jordbearbetning, ogräsbekämpning, konservering och
            hantering av grödor.
          </note>
          <note>
            Vid FN:s konferens för miljö- och utveckling
          </note>
          <note>
            1992 förband sig i-länderna att gå före och utveckla hållbara
            produktions- och konsumtionsmönster.
          </note>
          <note>
            Forskning och utveckling av ett resurs- och energieffektivt jordbruk
            måste därför ges hög prioritet.
          </note>
          <note>
            Vi kristdemokrater har föreslagit att en viss del av forskningsanslagen
            också skall öronmärkas för utveckling av ekologiskt lantbruk,
            syftande till uthållighet och biologiskt fullvärdiga livsmedel,
            samt för djurskyddsåtgärder.
          </note>
          <note>
            Regeringens förslag om en besparing med 10
          </note>
          <note>
            miljoner på djurskyddsfrämjande åtgärder verkar vara framtaget
            i hast och är dåligt underbyggt. Jag beklagar att detta nu verkställs.
          </note>
          <note>
            Fru talman! Eftersom vi kristdemokrater inte har någon ordinarie
            ledamot i jordbruksutskottet har vi inte kunnat ställa våra yrkanden
            där. När det gäller ramen har riksdagen tidigare avvisat vårt
            förslag, varför vi nu inte heller kan yrka på vårt innehåll. I
          </note>
          <note>
            korthet gick det ut på:
          </note>
          <note>
            - ökat miljöstöd,
          </note>
          <note>
            - bevarande av avbytarverksamheten,
          </note>
          <note>
            - ökat LFA-stöd,
          </note>
          <note>
            - djurhälsovårds- och djurskyddsfrämjande åtgärder samt
          </note>
          <note>
            - främjande av rennäringen.
          </note>
          <note>
            Som jag sade tidigare är det bra att regeringen ökar på miljöstödet,
            men man borde ha gått ännu längre för att på så sätt växla in
            EU-stöd i mer sysselsättning här i Sverige.
          </note>
          <note>
            Att regeringen tillsammans med Centerpartiet avvecklar avbytarverksamheten
            är för mig helt obegripligt. Som sades tidigare av Maggi Mikaelsson
            är det att öka arbetslösheten och försämra förutsättningarna att
            bedriva jordbruk under rimliga villkor. Det kan inte vara en riktig
            jordbrukspolitik. För våra mjölkgårdar är avbytarverksamheten
            helt nödvändig för att möjliggöra en rimlig arbets- och livssituation
            för jordbrukarna.
          </note>
          <note>
            Här har jag en mycket tydlig fråga till såväl Centerpartiet som
            Socialdemokraterna: Varför genomför ni detta? Ett bekymmer, sade
            Lennart Brunander tidigare. Ja, det är verkligen ett bekymmer
            för dem som nu ställs arbetslösa på en arbetsmarknad där vi redan
            har en alltför hög arbetslöshet. Det är också ett bekymmer för
            de jordbrukare som upplever detta som kanske den droppe som kommer
            bägaren att rinna över och som gör att de inte orkar fortsätta
            med sin jordbruksverksamhet. Varför för ni en så jordbruksfientlig
            politik på denna punkt, Lennart Brunander och
          </note>
          <note>
            Inge Carlsson?
          </note>
          <note>
            Fru talman! Jag skulle vilja yrka bifall till ett par av våra
            motionskrav. Det gäller mom. 17, motion
          </note>
          <note>
            Jo248, som handlar om LFA-områdena, och mom. 20, motion Jo239,
            yrkande 7 och 11, som handlar om förenklat regelverk för miljöstöden
            och om att inom
          </note>
          <note>
            EU verka för att karenstiden för omställning till ekologisk produktion
            skall vara ett år.
          </note>
          <note>
            Jag skulle, fru talman, vilja ge några röstförklaringar vad gäller
            reservationerna, i och med att vi inte har någon ordinarie ledamot
            i utskottet.
          </note>
          <note>
            Vi stöder reservation 2, som handlar om administrationen av EG:s
            jordbruksstöd. Jag tycker att den reservationen är värd att stödja.
            Uppenbarligen har
          </note>
          <note>
            Jordbruksverket inte klarat av situationen, varför man från statsmakternas
            sida nu måste ingripa.
          </note>
          <note>
            Jag skulle också vilja markera stöd för reservation
          </note>
          <note>
            4. I och för sig har vi kristdemokrater en egen motion under
            den hemställanspunkten, som är en liten variant, men för att förenkla
            kammarbehandlingen nöjer jag mig med att yrka bifall till reservation
            4, som handlar bl.a. om att pröva frågan om LFA-stödet.
          </note>
          <note>
            Dessutom stöder vi reservation 10 om genetiskt värdefulla kulturväxter
            och reservation 11 om förenklingar i regelsystemet för miljöersättningar
            i jordbruket.
          </note>
          <note>
            I övrigt står vi bakom kristdemokratiska motioner men avstår
            av tidsskäl från att yrka bifall till dem.
          </note>
          <note>
            Så går jag över till det mera framåtsyftande och globala. Det
            efterlystes tidigare en debatt, och jag tänkte försöka ta några
            minuter i anspråk för att se litet framåt och stimulera en jordbrukspolitisk
            debatt.
          </note>
          <note>
            Just nu arbetar en särskild utredning med att ta fram svenska
            positioner för debatten om reformeringen av EU:s jordbrukspolitik.
            Jag sitter med i den utredningen, liksom flera av kammarens ledamöter.
          </note>
          <note>
            Det är viktigt att från början inte bara se EU utan också ha
            det globala perspektivet. Jag skulle därför vilja ta tillfället
            och något kort skissera den kristdemokratiska uppfattningen vad
            gäller jordbrukspolitiken såväl i EU som globalt sett.
          </note>
          <note>
            Först vill jag slå fast att det går att producera tillräckligt
            med livsmedel till en ökande världsbefolkning. Förvaltarskapstanken
            måste dock vara vägledande, och kortsiktiga vinstintressen, som
            drivit fram odlingssystem som sugit ur jordens bördighet och orsakat
            jorderosion, måste mönstras ut ur den livsmedelspolitiska arsenalen.
          </note>
          <note>
            Sedan är det viktigt att understryka att ett uthålligt jordbrukssystem
            bygger på ett kretslopp av näringsämnen och att organiskt material
            binder samman markmineralet. Detta gör att man tar till vara det
            naturen ger och förhindrar jorderosion. Detta synsätt måste vara
            vägledande.
          </note>
          <note>
            Inför Europeiska unionens utvidgning med central- och östeuropeiska
            nationer diskuteras nu hur
          </note>
          <note>
            EU:s gemensamma jordbrukspolitik, CAP, skall reformeras. För
            svensk del gäller det att slå fast viktiga principer för att på
            så sätt driva jordbrukspolitiken i rätt riktning.
          </note>
          <note>
            För Kristdemokraterna är följande punkter vägledande för ställningstagande
            om reformerad gemensam europeisk jordbrukspolitik.
          </note>
          <note>
            1. All åkermark skall i princip bevaras så att den vid behov
            kan nyttjas för livsmedelsproduktion. Marken skall kunna användas
            för odling av energigrödor, vilket i en framtid inte omöjliggör
            livsmedelsproduktion. Central- och Östeuropas åkermarker skall
            inte ses som ett problem, utan som en tillgång att användas i
            den gemensamma livsmedelsproduktionen.
          </note>
          <note>
            2. Utgångspunkten för jordbruket skall vara produktion av biologiskt
            fullvärdiga, giftfria livsmedel.
          </note>
          <note>
            Målsättningen att svenskt jordbruk skall ställas om till 10 %
            ekologisk odling till år 2000 bör överföras till europeisk nivå.
            Man kan exempelvis tänka sig att fram till år 2025 bör minst hälften
            av det europeiska jordbruket bedrivas enligt principer om ekologisk
            livsmedelsproduktion. Svenska miljöoch djurskyddsnormer skall
            vara miniminorm för det europeiska jordbruket.
          </note>
          <note>
            3. Sverige bör i EU med kraft verka för en harmonisering av miljöavgifter
            på kemiska bekämpningsmedel och konstgödsel. Miljöavgifterna bör
            till fullo utnyttjas för att stödja en ekologisk anpassning av
            odlingen inom EU med biologiskt fullvärdig kost som mål. LRF-kampanjen
            om världens renaste mat måste bli en ledstjärna också för arbetet
            inom EU.
          </note>
          <note>
            4. Att EU har en gemensam jordbrukspolitik visar på ett tydligt
            sätt betydelsen av livsmedelsproduktionen. Likvärdiga regler och
            principer bör gälla, med möjlighet till lokal variation beroende
            på bl.a.
          </note>
          <note>
            klimatförhållanden. Livsmedelsproduktion kan inte jämställas
            med annan näringsverksamhet, varför ett särskilt ersättnings-
            och regelsystem är nödvändigt. Tankarna om avskaffande av ersättningssystemet
            för jordbruks- och livsmedelssektorn avvisas för vår del.
          </note>
          <note>
            5. Den generella jordbruksersättningen bör ges ut i form av en
            arealersättning på all åkermark, inklusive vall. Miljöbetingade
            ersättningar för att hålla landskapen öppna skall finnas, liksom
            särskilda regionalpolitiska ersättningar som är betingade av olika
            regioners förutsättningar för livsmedelsproduktion. För att stimulera
            den ekologiska odlingen skall kompensation ges för ett minskat
            tärande på råvaruresurser, mindre miljöbelastning med positiva
            effekter på bl.a. bevarande av biologisk mångfald i odlingslandskapet
            och ambitionen att producera biologiskt fullvärdiga livsmedel.
            För de tänkta nya EU-medlemmarna, de central- och östeuropeiska
            nationerna, bör en tillräckligt kraftigt styrande ekologisk premie
            införas.
          </note>
          <note>
            6. Det är också mycket angeläget att inom EU få till stånd ett
            förenklat regelverk för stöd till ekologisk odling.
          </note>
          <note>
            7. En viktig konsumentupplysning är var livsmedlen har producerats
            och under vilka former. Ett gemensamt märkningssystem avseende
            såväl ursprung som produktionsmetod skall eftersträvas.
          </note>
          <note>
            Fru talman! Avslutningsvis skulle jag vilja återvända till mina
            två inledande frågor. Jag undrar om
          </note>
          <note>
            Socialdemokraternas och Centerpartiets representanter i denna
            debatt anser att den politik de nu för ger bästa möjliga förutsättningar
            för svensk miljöriktig livsmedelsproduktion. Och om det är så,
            varför är lönsamheten ändå dålig för stora grupper jordbrukare
            i dag? Och varför är det så svårt att få fram den ekologiska produktionen
            med full kraft?
          </note>
          <note>
            Hur ser ni på reformeringen av EU:s jordbrukspolitik? Är det
            inte dags att börja klargöra positionerna? Vi har ju den här utredningen,
            som skall slutföra sitt arbete under våren, och jag tycker att
            det är dags att vi får i gång den debatten.
          </note>
          <note>
            Jag kan inte låta bli att sluta med att ställa en fråga till
            Eva Eriksson också. Hon sade att 1990 års beslut var en efterlängtad
            avreglering, som slog väl ut. Min uppfattning är att det var tvärtom,
            att det ledde till en utarmning av svenskt jordbruk. Då undrar
            jag, eftersom Eva Eriksson berörde de baltiska staterna: Är det
            samma synsätt hon har nu i fråga om reformeringen av CAP? Är det
            bara genom avreglering och genom att avhända oss jordbruksresurser
            som vi skall reformera CAP? Det är inte vår uppfattning. Det vore
            intressant att höra vilken uppfattning Folkpartiet har.
          </note>
          <note type="speaker">
            Anf. 27 LENNART BRUNANDER (c) replik:
          </note>
          <note>
            Fru talman! Först vill jag tacka Dan Ericsson för komplimangen.
            Dan Ericsson började med att säga att
          </note>
          <note>
            Centerpartiet i dag påverkar regeringens politik, och strax därefter
            sade han att regeringen har ändrat sin destruktiva inställning
            till jordbruket och att den nu är ganska bra. Det måste alltså
            ha haft en viss effekt.
          </note>
          <note>
            När det gäller avbytarverksamheten skall jag svara på frågan
            på följande sätt. Jag sade tidigare att detta är en viktig verksamhet,
            framför allt för animalieproducenterna. Det faktum att vi i budgetsammanhang
            har gått med på den här nedprutningen beror på att det har skett
            en diskussion med jordbruket, med näringen själv, som gjorde den
            prioriteringen att man ville få en utveckling av miljöstöden och
            själv ta över ett större ansvar för verksamheten. Mot den bakgrunden
            sade jag också att jag tycker att det är bra om man kan hjälpa
            till och få i gång det här ansvarstagandet från näringen, genom
            att använda en viss del av de kollektiva pengar som vi har fått
            från EU.
          </note>
          <note>
            När det gäller CAP-politiken delar jag väldigt mycket av det
            som Dan Ericsson förde fram. Här får det inte bli fråga om ett
            så vårdslöst resonemang som det jag nu upplever om avregleringen.
            Vad det handlar om är att få en politik som stöttar ett resurshushållande
            jordbruk, som tar hänsyn till och tar vara på de miljövärden som
            finns, och också de regionalpolitiska möjligheterna i att jordbruket
            finns över hela ytan.
          </note>
          <note>
            Det innebär att de delarna av EU:s jordbrukspolitik är viktiga
            att vidareutveckla. Sedan finns det andra saker som man kan förenkla
            och förändra.
          </note>
          <note type="speaker">
            Anf. 28 DAN ERICSSON (kd) replik:
          </note>
          <note>
            Herr talman! Jag tänker inte ta ifrån Centern att man faktiskt
            har påverkat Socialdemokraternas jordbrukspolitik bort från en
            destruktiv hållning och mot en konstruktiv dialog. Det är bra,
            även om det kanske hade gått att komma dithän på flera sätt. Men
            jag ville ändå ta upp det här med avbytarverksamheten. För mig
            är det fortfarande obegripligt, trots det Lennart
          </note>
          <note>
            Brunander sade, hur man kan medverka till att avskaffa avbytarverksamheten,
            hur man kan medverka till ökad arbetslöshet på denna punkt och
            hur man kan medverka till att jordbrukare faktiskt kommer i kläm.
          </note>
          <note>
            Lennart Brunander säger att det här kommer näringen att lösa.
            Är det verkligen så? Har näringen sagt att man tycker det är bra
            att staten tar bort stödet till avbytarverksamheten? I så fall
            har vi fått ett klart besked från näringen. Men jag undrar verkligen:
            Är detta korrekt?
          </note>
          <note type="speaker">
            Anf. 29 LENNART BRUNANDER (c) replik:
          </note>
          <note>
            Fru talman! Nej, näringen säger naturligtvis inte att det här
            är bra. Den gör det framför allt inte i dag, i den debatt vi nu
            har. Det är jag klart medveten om.
          </note>
          <note>
            Men det är inte i dag vi har formulerat den här frågan och gjort
            uppläggningen av de här förslagen i budgeten, utan det var tidigare.
            I den diskussionen och i det föregående arbetet var det näringens
            och jordbrukets företrädares uppfattning att det här var ett bättre
            sätt att använda pengarna. Då utgår jag från att man också tar
            det ansvaret i det här arbetet. Jag utgår också från att en viss
            solidaritet inom jordbrukarkåren gör att den här verksamheten
            kommer att vara kvar.
          </note>
          <note>
            Samtidigt tycker jag att det är ett viktigt samhällsansvar att
            hjälpa till. Då borde en del av de här kollektiva pengarna vara
            möjliga att använda för att överbrygga de svårigheter som finns
            och för att sedan komma fram till ett system. Det innebär ju också
            att avbytarverksamheten inte försvinner.
          </note>
          <note type="speaker">
            Anf. 30 DAN ERICSSON (kd) replik:
          </note>
          <note>
            Fru talman! Det var fortfarande något oklart var näringen står.
            Lennart Brunander erkänner att näringen inte vill att det här
            skall avvecklas, samtidigt som han säger att näringen under hand
            har gett sådana besked. Det är ett något konstigt resonemang och
            ett förvånande besked här i kammaren. Vi får väl fråga näringen
            själv om den tycker detta.
          </note>
          <note>
            För min del kan jag bara konstatera att verkligheten i dag innebär
            att ni under kommande år kommer att göra ett antal människor arbetslösa
            när avbytarverksamheten avvecklas. Ni kommer att få ett antal
            jordbrukare att tänka: Nu när vi inte ens får den här avlastningen
            under korta perioder kanske vi inte orkar fortsätta driva vårt
            jordbruk. Det innebär att människor tvingas bort från näringen,
            och det menar jag är en stor skönhetsfläck på jordbrukspolitiken.
            Jag beklagar att Centerpartiet nu medverkar till detta.
          </note>
          <note type="speaker">
            Anf. 31 EVA ERIKSSON (fp) replik:
          </note>
          <note>
            Fru talman! Som svar på Dan Ericssons fråga om avregleringen
            inom jordbruket vill jag säga som Lennart Brunander: Jag tycker
            inte heller att man skall ha någon vårdslös avreglering. Men det
            är ändå så att
          </note>
          <note>
            1990 års jordbrukspolitiska beslut, vilket inte fick verka särskilt
            länge, hade en sådan inriktning att en jordbrukare från att ha
            varit helt i händerna på staten plötsligt fick ett mycket friare
            sätt att verka som företagare. Om detta beslut hade fått verka
            längre tid tror jag att jordbruksföretagen skulle ha haft en möjlighet
            att agera och att det hade blivit ett bra beslut.
          </note>
          <note>
            Sedan gick vi med i EU, och nu vet vi alla hur det ser ut. Jag
            trodde att Dan Ericsson också tyckte att en jordbrukspolitik med
            regleringar och översitteri mot företagare i vårt land och i hela
            Europa inte var en bra jordbrukspolitik. Jag trodde att vi var
            överens om att den skulle avregleras. Med avreglering menar jag
            naturligtvis inte att man skall lämna en hel näring för vinden.
            Det finns vissa mål och vissa riktlinjer när det gäller livsmedelsproduktion.
            Vi skall säkra livsmedelsproduktionen i Sverige och i Europa,
            och vi skall också se till att vi för en jordbrukspolitik som
            möjliggör en global syn på livsmedelsproduktion, en solidarisk
            jordbrukspolitik.
          </note>
          <note>
            Det finns vissa delar inom jordbrukspolitiken som är nödvändiga
            att ha kvar, stödsystem och annat, för att uppnå det Dan Ericsson
            pratar sig varm för: ett hållbart jordbruk för framtiden. Jag
            har också i mina inlägg sagt att jag tycker att det är viktigt.
            Men det finns inga skäl att säga att vi skall fortsätta med en
            reglerad jordbrukspolitik av det här slaget.
          </note>
          <note>
            Det är intressant när Dan Ericsson talar om vilka principer man
            har i CAP-kommittén och vilka diskussioner man där för om reformering.
            Men vad kommer att hända med CAP-kommittén? Nu har alltså LRF
            sitt program klart, man diskuterar det för fullt i EU, och kommissionären
            Franz Fischler har flera gånger varit ute och diskuterat hur han
            ser på reformeringen. Var ligger Sverige i det här? Är vi på efterkälken,
            eller kommer CAP-kommittén att lämna förslag som visar att Sverige
            kan klara sina löften om att vara pådrivande i östutvidgningen
            och se till att de baltiska staterna blir medlemmar i EU? Både
            Dan
          </note>
          <note>
            Ericsson och jag vet att jordbrukspolitiken är en stor fråga
            när det gäller östutvidgningen.
          </note>
          <note type="speaker">
            Anf. 32 DAN ERICSSON (kd) replik:
          </note>
          <note>
            Fru talman! I någon mån lugnar Eva Eriksson mig med sitt repliksvar.
            Hon sade att vissa delar av stödsystemen måste finnas kvar, och
            då är vi ändå på väg i rätt riktning. Men när Eva Eriksson sade
            att 1990 års beslut var en efterlängtad avreglering som slog väl
            ut och sedan överförde detta på hur det skall gå till när det
            gäller Baltikum och öststaterna blev jag orolig. Vi vet att den
            avregleringen inte slog väl ut för svenskt jordbruk.
          </note>
          <note>
            Jag tolkar nu Eva Erikssons svar som att hon backar och inser
            att jordbruket har sina speciella förutsättningar och villkor
            som kräver sina speciella system för ersättningar. Jag angav i
            mitt anförande fem principer, och det här är en sådan viktig princip:
          </note>
          <note>
            Jordbruket som näring måste hållas litet skild från andra näringar,
            eftersom det har sina speciella villkor.
          </note>
          <note>
            Vad jag förstår är också Eva Eriksson inne på det spåret. Jag
            hoppas att det är på det sättet.
          </note>
          <note type="speaker">
            Anf. 33 EVA ERIKSSON (fp) replik:
          </note>
          <note>
            Fru talman! Jag försäkrar Dan Ericsson att jag har den inställningen.
            Livsmedelsproduktion är en viktig fråga och har en särställning
            när det gäller att ta hänsyn i fråga om företagsamhet och annat.
            Det trodde jag var självklart och att Dan Ericsson kände till,
            just med tanke på att det handlar om solidaritet med andra länder
            som nu knackar på dörren och vill bli medlemmar i EU. Självklart
            skall de också få del av möjligheten att bedriva ett ekologiskt
            hållbart jordbruk och få en livsmedelsproduktion så att de också
            kan försörja sig.
          </note>
          <note type="speaker">
            Anf. 34 INGE CARLSSON (s):
          </note>
          <note>
            Fru talman! I det betänkande som vi nu debatterar har utskottet
            behandlat regeringens förslag till budget för år 1997 vad gäller
            anslag inom utgiftsområde 23 -
          </note>
          <note>
            Jord- och skogsbruk, fiske med anslutande näringar.
          </note>
          <note>
            Utskottet har dessutom behandlat 191 motionsyrkanden.
          </note>
          <note>
            Riksdagen beslutade den 22 november 1996 utgiftsramen för utgiftsområde
            23 till 13 324 082 000
          </note>
          <note>
            kr.
          </note>
          <note>
            Utskottsmajoriteten tillstyrker regeringens förslag om medelsanvisningar
            på de olika anslagsposterna.
          </note>
          <note>
            Utskottet anser i likhet med regeringen att en besparing på totalt
            223 miljoner kronor görs inom utgiftsområdet. Härutöver skapas
            - genom överföringar av medel från andra utgiftsområden, tillskott
            av medel från EG:s budget och ytterligare medel till miljöprogrammet
            - ett utrymme för reformer som uppgår till knappt 820 miljoner
            kronor. Härmed fullföljer vi socialdemokrater vår strategi och
            våra löften om en utökning av miljöprogrammet som innebär att
            insatserna för att utveckla det konventionella jordbruket mot
            en ekologiskt hållbar produktion kan öka.
          </note>
          <note>
            Det mål som vi socialdemokrater har kvarstår, vilket innebär
            att vi har en god möjlighet att successivt ta hem det framförhandlade
            avtalet med EU som sträcker sig till den 31 december 1999.
          </note>
          <note>
            Fru talman! Den svenska livsmedelsproduktionen är en framtidsnäring.
            Vi vet att dess villkor har betydelse för möjligheten att nå viktiga
            politiska mål som uthållig tillväxt, regional balans, landskapsutveckling
            och ökad sysselsättning.
          </note>
          <note>
            Bruket av naturens resurser är och förblir en avgörande faktor
            för hela mänsklighetens framtid. Kring detta konstaterande upplever
            jag inte att det i jordbruksutskottet eller i denna kammare råder
            några avgörande meningsskiljaktigheter. När det gäller frågor
            som rör naturens resurser, vilka vi har till låns av våra barn
            och barnbarn, är det eftersträvansvärt att undvika djupgående
            motsättningar. Kivet och gnällbasunernas toner bör vi lämna därhän.
          </note>
          <note>
            Jag upplever också att arbetet i utskottet har präglats av en
            sådan stämning. I det sammanhanget vill jag också framföra ett
            tack till kanslipersonalen, som med ett mycket skickligt arbete
            har jobbat igenom det här betänkandet och miljöbetänkandet som
            vi tidigare har beslutat om. Jag hoppas att vi också fortsättningsvis
            kan föra denna debatt i en konstruktiv anda framåt i de frågor
            där vi har delade meningar.
          </note>
          <note>
            Vi kan i dag konstatera att vårt EU-medlemskap har inneburit
            fördelar för såväl livsmedelsproducenterna som konsumenterna.
            Livsmedelsexporten har ökat kraftigt samtidigt som konsumenterna
            har fått tillgång till ett större utbud av varor. Men förändringarnas
            vind har också fört med sig osäkerhetsfaktorer.
          </note>
          <note>
            Oro finns i dag hos både konsumenter och producenter om hur utvecklingen
            kommer att gestalta sig för våra livsmedel. Denna oro skall tas
            på allvar och prägla utvecklingen av vår politik.
          </note>
          <note>
            Vi socialdemokrater menar att livsmedelspolitiken skall sätta
            konsumenternas intresse i förgrunden. Men detta innebär inte att
            det skall skapas knivskarpa skiljelinjer mellan konsumenters och
            producenters intresse. Vi menar att livsmedelsproduktionens konkurrenskraft
            stärks genom en politik som medverkar till att vidareutveckla
            en livsmedelsproduktion som bättre möter konsumenternas krav på
            hög kvalitet, miljöanpassning och omsorg om djur. Vi menar att
            vi nu fullföljer en politik som lever upp till denna hållning.
          </note>
          <note>
            Att utveckla Sverige till ett ekologiskt hållbart samhälle är
            en viktig del i den socialdemokratiska politiken. Vi skall i alla
            led och på alla plan forma en politik som gör att vårt land går
            från avloppssamhälle till kretsloppssamhälle.
          </note>
          <note>
            Livsmedelsproduktionen utgör en väsentlig faktor i vår ambition
            att skapa ett ekologiskt uthålligt samhälle. Livsmedelspolitiken
            skall därför främja såväl en utveckling av det ekologiska jordbruket
            som ökad miljöhänsyn i det konventionella jordbruket. I detta
            sammanhang har utbildnings- och forskningsinsatser en stor betydelse.
          </note>
          <note>
            Utbildnings- och forskningsinsatser har stor betydelse för möjligheten
            att lösa miljöproblem och för en tryggad global livsmedelsförsörjning.
            Med de satsningar som nu görs kommer vi att medverka till att
            utbildning och forskning om naturresurser och areella näringar
            kommer att inta en mer betydelsefull roll, såväl nationellt som
            internationellt. Det svenska deltagandet i EU:s forskningsprogram
            ger oss därtill nya och större möjligheter till medverkan i internationella
            forskningssammanhang.
          </note>
          <note>
            I utvecklandet av ett ekologiskt hållbart samhälle går kunskap
            och ekologi hand i hand. När vi socialdemokrater 1994 fick folkets
            förtroende att bilda regering tog vi över ett land i ekonomiskt
            förfall. Med stöd från Centerpartiet befinner vi oss nu i ett
            läge där vi börjar se en betydande ljusning för de offentliga
            finanserna. Saneringen av de offentliga finanserna ger oss nu
            möjligheter att göra satsningar för framtiden, satsningar som
            kan ske även inom ramen för jordbrukspolitiken.
          </note>
          <note>
            För att ytterligare tillvarata livsmedelssektorns utvecklingskraft
            föreslår vi omfattande framtidssatsningar. En utökning av miljöprogrammet
            med
          </note>
          <note>
            600 miljoner kronor är en viktig del i dessa satsningar. Insatserna
            för att utveckla det konventionella jordbruket mot en ekologiskt
            hållbar produktion kan därmed öka.
          </note>
          <note>
            I utformningen av det nya programmet förordar utskottet bl.a.
            att det kommande vallstödet förenas med tydliga miljökrav och
            att reglerna för det nya stödet utformas i samklang med det befintliga
            miljöprogrammet. Vidare är det angeläget att åtgärderna utformas
            på ett sådant sätt att en förstärkt miljöeffekt kan uppnås med
            ett administrativt enkelt system. Det utökade programmet bör vara
            generellt och stimulera till en miljövänlig vallproduktion i hela
            landet. Särskild hänsyn bör tas till förhållandena i stödområde
            4.
          </note>
          <note>
            Vår slutsats är att animalieproduktionen som nu ges ett ökat
            ekonomiskt stöd får ännu bättre möjligheter att bibehålla ett
            öppet landskap och också att klara av avbytarverksamheten på ett
            rimligt sätt.
          </note>
          <note>
            Fru talman! Vidare införs ett nytt investeringsstöd till jordbruket
            om 120 miljoner kronor per år. Regeringen avser att rikta detta
            stöd främst till insatser för miljö- och djurskyddsinvesteringar
            samt med prioritet för de sju nordligaste länen. Dessutom satsar
            vi ytterligare 10 miljoner kronor på energiskog.
          </note>
          <note>
            Men jag vill poängtera att även om vi ser en betydande ljusning
            för de offentliga finanserna så är vi långt ifrån ett läge där
            spenderbyxorna kan tas fram.
          </note>
          <note>
            Vi formar nu en livsmedelspolitik som tydligt ger förutsättningar
            för uthållig tillväxt, regional balans, landskapsutveckling och
            ökad sysselsättning. Men bruket av naturens resurser kan aldrig
            ses som en nationell angelägenhet. Genom EU-medlemskapet omfattas
            det svenska jordbruket av den gemensamma jordbrukspolitiken, CAP.
            Det är vår ambition att medverka till en fortsatt och utvidgad
            reform av CAP.
          </note>
          <note>
            Vägledande för förändringen av CAP bör vara en ökad marknadsorientering,
            avreglering och konsumentanpassning av jordbrukspolitiken samt
            en större miljöhänsyn syftande till ett långsiktigt hållbart jordbruk.
            Även behoven av ökad frihandel inom ramen för VHO och EU:s utvidgning
            med de central- och östeuropeiska länderna talar för nödvändigheten
            av att den gemensamma jordbrukspolitiken reformeras.
          </note>
          <note>
            I EU-sammanhang arbetar vi socialdemokrater, inte minst Annika
            Åhnberg, med kraft för att uppnå dessa ambitioner. Men det handlar
            om att även vi i riksdagen i vår hantering av jordbruksfrågor
            verkar i samma riktning, något som vi också uppnår med det förslag
            som nu ligger inför riksdagens avgörande.
          </note>
          <note>
            Vi socialdemokrater menar att såväl den nationella som den europeiska
            livsmedelspolitiken skall ha ett globalt perspektiv. För en fungerande
            global livsmedelsförsörjning krävs bl.a. förändrade förhållningssätt
            i frågan om subventioner av livsmedelsexport mot en produktion
            som starkare präglas av ekonomiska och ekologiska hållbarhetsperspektiv.
            Detta ställer krav på såväl vår egen hantering av naturresurserna
            som vårt agerande inom ramen för den europeiska unionen och andra
            internationella samarbetsorgan.
          </note>
          <note>
            Fru talman! Den svenska fiskeripolitiken ingår i
          </note>
          <note>
            EU:s gemensamma fiskeripolitik, CFP. Vår ambition är att fiskeripolitiken
            skall verka för att vatten och fisktillgångar utnyttjas på sådant
            sätt att de långsiktigt medverkar till livsmedelsförsörjning och
            välstånd.
          </note>
          <note>
            Detta skall ske med en god hushållning i uttaget av fiskresurserna
            så att de kan utnyttjas långsiktigt och så att den biologiska
            mångfalden bevaras. Regeringen avser att aktivt medverka i en
            reform av CFP bl.a. i riktning mot ökad regional förvaltning.
            När det gäller svensk fiskevård föreslår utskottet ett tillkännagivande
            innebärande att regeringen skall återkomma till riksdagen med
            förslag om hur angelägna fiskevårdsåtgärder skall finansieras.
          </note>
          <note>
            Vidare föreslår utskottet ett tillkännagivande med innebörden
            att regeringen bör utarbeta en sammanhållen rovdjurspolitik och
            snarast återkomma till riksdagen.
          </note>
          <note>
            Låt mig så gå över till att kommentera några punkter där vi i
            utskottet inte kunnat mötas fullt ut.
          </note>
          <note>
            Reservationerna 1, 2, 3 och 4 gäller administrationen av EG:s
            jordbruksstöd och utbetalningar av stödet. De handlar också om
            viss kritik mot Jordbruksverkets rutiner för administration av
            olika stödformer.
          </note>
          <note>
            År 1995 introducerades en helt ny jordbrukspolitik, i grunden
            skild från den som tillämpades redan
          </note>
          <note>
            1990. Budgetåret 1995/96 har för Jordbruksverket inneburit att
            huvuddelen av verkets resurser koncentrerats på utveckling och
            administration av aktuella stödsystem inom ramen för den nya gemensamma
            jordbrukspolitiken. Enligt vad utskottet inhämtat har några förseningar
            av stödutbetalningar i förhållande till de av EU uppställda reglerna
            inte inträffat. Vissa brukare har dock inte kunnat få del av stödet
            vid samma tidpunkt som övriga.
          </note>
          <note>
            Detta har givetvis inneburit olägenheter för berörda brukare.
            Stödutbetalningar genomfördes under stor tidspress bl.a. med anledning
            av att de slutliga besluten om stödens utformning kom sent och
            i flera fall mycket sent. Det gäller särskilt frågan om miljöstöden
            samt de regionala och nationella stöden. I många fall har förseningarna
            berott på att ansökningarna har varit ofullständiga. I sammanhanget
            vill jag också framhålla att Jordbruksverket inte i något fall
            drabbats av de av EU tillämpade sanktionsavgifterna på grund av
            för sena stödutbetalningar.
          </note>
          <note>
            I juli 1995 tillkallade regeringen en särskild utredare med uppgift
            att göra en uppföljning av den gemensamma jordbrukspolitikens
            administrativa konsekvenser för bl.a. Jordbruksverket. I april
            1996
          </note>
          <note>
            överlämnade utredningen sitt betänkande - Administration av EU:s
            jordbrukspolitik i Sverige (SOU
          </note>
          <note>
            1996:65). Utredningens förslag är för närvarande föremål för
            beredning inom regeringskansliet.
          </note>
          <note>
            För övrigt vill jag framhålla att regeringen såväl i betänkandet
            som i budgetpropositionen redovisar målen som bör gälla för Jordbruksverkets
            verksamhet och det arbete som pågår för att utveckla redovisningsrutiner.
            Det ankommer på regeringen att i regleringsbrev etc. ställa de
            krav, t.ex. om återrapportering och slutredovisning, som krävs
            för att ge en rättvisande bild av utvecklingen inom jordbruket
            i hela Sverige. Det ankommer också på regeringen att kontinuerligt
            följa verksamheten i statliga myndigheter och att vidta eller
            föreslå de förändringar i organisationen som kan krävas för att
            myndigheterna skall kunna fullgöra sina instruktioner.
          </note>
          <note>
            Det finns således ingen anledning för riksdagen att i detta sammanhang
            tala om för regeringen vilka arbetsuppgifter den har.
          </note>
          <note>
            I reservationerna 4, 5, 6, 7, 8 samt 9 tar man upp frågor om
            regionala stöd till jordbruket, nivåerna på
          </note>
          <note>
            LFA-stöd, utvärderingar, de norrländska landskapstyperna samt
            anläggningar av våtmarker och ett nytt fjällmiljöprogram.
          </note>
          <note>
            De redovisade behoven i dessa reservationer är mycket väl kända
            för regeringen. Av det skälet gav regeringen den 5 december 1996
            Jordbruksverket i uppdrag att göra en samlad utvärdering och översyn
            av de regionala stöden till jordbruket. Utvärderingen skall bl.a.
            göras med avseende på de olika effekter, t.ex. på lönsamhet och
            sysselsättning inom respektive produktionsgren och region, som
            nuvarande stödutformningar ger upphov till. Utvärderingen skall
            kunna utgöra underlag för en bedömning av möjligheterna till och
            behoven av förändringar av de olika stödsystemen.
          </note>
          <note>
            När utvärderingen är klar våren 1998 kommer det alltså att finnas
            underlag för att bedöma om nuvarande stödutformningar är de mest
            ändamålsenliga med hänsyn till budgetramar och de EG-regelverk
            som vi anpassar oss till.
          </note>
          <note>
            I den moderata reservationen 11 om förenklingar i regelverket
            för miljöersättningar i jordbruket har regeringen gjort en tidig
            översyn i syfte att förenkla och förtydliga reglerna. Ändringarna,
            som träder i kraft vid årsskiftet, innebär en anpassning till
            EG:s regler men även till nationella behov på så sätt att regelverket
            ges en tydligare och mer enhetlig utformning. Möjligheterna att
            ta hänsyn till enskilda förhållanden ökar.
          </note>
          <note>
            För övrigt ingår reservanternas frågor i den mer omfattande översyn
            och utvärdering av miljöprogrammet i dess helhet som genomförs
            nu, och som kommer att redovisas redan i april 1997.
          </note>
          <note>
            Fru talman! Det återstår några reservationer som jag kanske har
            möjlighet att kommentera i kommande repliker. Jag yrkar bifall
            till hemställan i jordbruksutskottets betänkande 1 och avslag
            på samtliga reservationer.
          </note>
          <note type="speaker">
            Anf. 35 MAGGI MIKAELSSON (v) replik:
          </note>
          <note>
            Fru talman! Inge Carlsson hyllar Centern så mycket att man nästan
            kan undra om vi från andra partier skall gå ut härifrån. Vi kanske
            inte behövs längre.
          </note>
          <note>
            När det gäller Norrlandsjordbruket tycker jag att samarbetet
            mellan Centern och Socialdemokraterna har varit till nackdel.
            Jag tog upp det i mitt anförande.
          </note>
          <note>
            Jag har en fråga om det.
          </note>
          <note>
            Det är annorlunda förutsättningar för det norrländska jordbruket.
            Det beror också på att man tidigare var underkompenserad. Det
            är ett problem som har funnits länge. Ett exempel på att man inte
            har tagit till vara stödet är det framförhandlade programmet för
            värdefulla natur- och kulturvärden. De fem nordligaste länen står
            för 5 % av de resurser man ansökt om, medan enbart Skåne står
            för 21 %. Det beror bl.a. på att man inte har tagit till vara
            de speciella kvaliteter som finns i det norrländska jordbruket.
          </note>
          <note>
            Lennart Brunander sade att departementet var positivt. Jag vill
            höra om det är något som också Inge
          </note>
          <note>
            Carlsson känner till. På vilket sätt är man positiv till ett
            miljöstöd för fjälljordbruken? Jag tycker att det lät positivt,
            men jag vill få det bekräftat. Jag vill höra vad som kan hända.
          </note>
          <note>
            Det andra jag skulle vilja fråga om gäller vallstödet. Inge Carlsson
            citerar vad utskottet säger om det förslag som bl.a. finns i en
            motion från s-ledamöterna i utskottet. Man säger också att de
            åtgärder som enligt utskottets mening bör ersätta de gamla bör
            utformas på ett sådant sätt att miljöfördelarna tas till vara
            i vallodlingen. Enligt de uppgifter jag har fått är det inte så
            i det förslag som Jordbruksverket har skickat ut på remiss. Vad
            tänker Inge Carlsson göra, och vad kan jordbruksutskottet göra?
          </note>
          <note type="speaker">
            Anf. 36 INGE CARLSSON (s) replik:
          </note>
          <note>
            Fru talman! Jordbruksverket har överlämnat tre olika förslag
            till regeringen. Ett av de förslagen bygger på den motion som
            vi socialdemokrater lämnade in och som är behandlad i utskottet.
            Jag har till vissa delar räknat upp vad som föreslås i den. Slutresultatet
            får regeringen återkomma med. Jag kan inte nu i dag tala om vilket
            av de tre alternativen som kommer att bli det slutliga och avgörande.
            Att det skall vara ett stöd som ges över hela landet och att det
            skall ha miljöfunktioner är vi ganska överens om.
          </note>
          <note>
            När det sedan gäller mitt beröm till Centern kan jag säga att
            uppgörelserna, inte minst på det ekonomiska området, har betytt
            väldigt mycket för den svenska samhällsekonomin - för räntor,
            inflation och mycket annat. Det tror jag att de flesta i detta
            land tycker. Det har gjort att vi tillsammans med Centerpartiet
            kunde ta hem ytterligare pengar från EU och på det sättet förbättra
            jordbruket. Det hade inte jag kunnat drömma om för två år sedan.
            Just denna dag för två år sedan hade vi den första diskussionen
            om de olika miljöstöden. Jag sade då att vi successivt under femårsperioden
            skulle ta hem pengar, men att vi så tidigt som nu i år - två år
            efteråt - skulle kunna förstärka med 600 miljoner kronor trodde
            jag inte.
          </note>
          <note>
            När det gäller Norrlandsstödet kan jag säga att det ni har skrivit
            i er reservation nr 6 inte är riktigt. Ni har bl.a. skrivit att
            utbetalningarna har minskat med 90-
          </note>
          <note>
            95 miljoner jämfört med de ramar som finns. Det är en uppgift
            ni fick från LRF Norrland i somras. Enligt de uppgifter vi har
            fått nu stämmer det inte alls. Jag hoppas att Maggi Mikaelsson
            inte står kvar bakom sin slutsats.
          </note>
          <note>
            Vad gäller fjällmiljökravet kan jag inte säga att jag är positiv.
            Utskottet har heller inte gjort någon positiv beskrivning. Jag
            tror inte att vi skall dela upp landet i skärgårdsområden och
            fjällområden. Det blir mycket mer administration och nya stöd.
            Jag tror inte att kravet skulle röna någon framgång nu, i alla
            fall.
          </note>
          <note type="speaker">
            Anf. 37 MAGGI MIKAELSSON (v) replik:
          </note>
          <note>
            Fru talman! Det sista var väldigt tråkigt att höra.
          </note>
          <note>
            Då är det så att Lennart Brunander och Inge Carlsson har helt
            olika uppfattningar om det norrländska inlandsjordbruket. Det
            är allvarligt i sig. Det bekräftar vad jag sade tidigare: När
            det gäller Norrlandsjordbruket har samarbetet med Centern inte
            lett fram till några positiva verkningar.
          </note>
          <note>
            Jag kan konstatera att de höjningar som vi i
          </note>
          <note>
            Vänsterpartiet föreslog för två år sedan, när vi diskuterade
            budgeten, inte ligger i närheten av det som regeringen nu har
            ställt upp på. Det är bra att det kommer mer pengar till jordbruket
            om man kan använda dem till ytterligare miljöomställningar.
          </note>
          <note>
            Jag hoppas att Jordbruksdepartementet väljer den del som bygger
            på de krav som ni har i er motion, så att man får en klar miljökoppling.
          </note>
          <note>
            När det gäller utbetalda stöd har det gått en tid sedan den uppvaktning
            som var. Vad som är helt klart är att regeringen och utskottets
            majoritet har gått med på en sänkning av ramen för LFA-stöd. Det
            står klart och tydligt både i propositionen och i utskottets betänkande.
            14 miljoner kronor försvinner av LFA-
          </note>
          <note>
            stödet till stödområdena 1-3. Det är en faktor som betyder att
            man inte når upp till den beslutade ramen om oförändrat stöd.
          </note>
          <note type="speaker">
            Anf. 38 INGE CARLSSON (s) replik:
          </note>
          <note>
            Fru talman! Under den tidigare jordbrukspolitiken hade vi ett
            speciellt stöd till Norrland. Nu har vi gjort om det till tre
            olika stödnivåer. Det är kompensationsbidraget, alltså LFA-stödet,
            miljöstödet och det nationella stödet. Totalt sett ger dessa ca
            1 000 miljoner kronor, alltså 1 miljard. Det motsvarar den gamla
            jordbrukspolitiken. Det var det löftet vi socialdemokrater gav
            - jag tror att det t.o.m. var med Vänsterpartiets stöd - att Norrlandsstödet
            skulle utgå med lika mycket pengar i det gamla systemet som i
            det nya
          </note>
          <note>
            EU-systemet. Där har vi inte ändrat oss.
          </note>
          <note>
            Maggi Mikaelsson talar om neddragningar på 14
          </note>
          <note>
            miljoner kronor. Det hade att göra med EU-
          </note>
          <note>
            förhandlingen. Det var efter den som vi tvingades dra ned med
            14 miljoner. Men i och med att vi nu höjer miljöstödet med 600
            miljoner kronor och säger att investeringsstödet skall inriktas
            på Norrland är jag övertygad om att både vi och centerpartister
            - när besluten är fattade - får mycket beröm i Norrland för att
            vi kunnat ge ett bra stöd till dem som behöver det bäst, nämligen
            dem uppe i Norrland.
          </note>
          <note type="speaker">
            Anf. 39 DAN ERICSSON (kd) replik:
          </note>
          <note>
            Fru talman! Inge Carlsson sade att man drar ned på avbytarverksamheten
            på ett rimligt sätt. Men man avskaffar i realiteten avbytarverksamheten.
            Jag vill ställa en fråga till Inge Carlsson: Är det näringen som
            har krävt att avbytarverksamheten skall avvecklas, eller har man
            sagt under hand att man tycker att det är bra? Det vore kanske
            bra att få ett klargörande på den punkten. Det leder faktiskt
            till att arbetslösheten ökar.
          </note>
          <note>
            Jag måste fråga Inge Carlsson om han tycker att det är bra att
            man ökar arbetslösheten. Ni har redan svåra problem med att leva
            upp till era löften på det området.
          </note>
          <note>
            Jag ställde en fråga om Inge Carlsson tyckte att den politik
            man nu bedriver ger de bästa möjliga förutsättningarna för svensk
            miljöriktig livsmedelsproduktion. Min lilla undran var varför
            det är så dålig lönsamhet som det är, och varför vi inte får fram
            den ekologiska produktionen brett. Jag skulle vilja ha
          </note>
          <note>
            Inge Carlssons synpunkter.
          </note>
          <note>
            Det är bra att man även från Socialdemokraternas sida flaggar
            upp vad gäller reformeringen av jordbrukspolitiken i EU. Man ger
            i alla fall sin ståndpunkt till känna och talar om ökad marknadsorientering
            och avreglering. Det lät nästan som att 1990 års beslut här i
            Sverige nu skulle vara ledstjärnan för Socialdemokraterna vad
            gäller avregleringen av EU:s jordbrukspolitik. Är det verkligen
            så? Är det 1990 års beslut som är er ledstjärna när vi skall ut
            till Europa?
          </note>
          <note type="speaker">
            Anf. 40 INGE CARLSSON (s) replik:
          </note>
          <note>
            Fru talman! Jag undrar om Dan Ericsson och
          </note>
          <note>
            Kristdemokraterna tycker att vi skall subventionera vissa näringar
            och yrkesgrupper. Dan Ericsson liksom jag har varit med i jordbruksutskottet
            i många år. Vi har successivt minskat ersättningarna till avbytarverksamheten.
            Det har förekommit utredningar, där också näringen har varit inkopplad
            och där vi kommit fram till att vi i fortsättningen inte kan subventionera
            vissa yrkesgrupper och undanta vissa andra. Vi vill att näringen,
            såsom man säger också från näringen, skall vara med och ta ett
            större ansvar. Jag tycker inte att vi kan hålla på att subventionera
            hur länge som helst. Vi tar inte bort allt stöd, 13 miljoner finns
            kvar till jourverksamhet. Under de två senaste åren har det bildats
            ett antal nya företag inom näringen.
          </note>
          <note>
            Självklart blir det färre arbetstillfällen, men jag tror att
            animalieproducenterna, med det stöd som vi nu går in med, får
            en bättre lönsamhet i sin verksamhet. De får alltså 600 miljoner
            plus 120 miljoner i investeringsstöd. Alla kommer inte att ta
            del av det, men många. Det gör att de får större möjlighet att
            sköta sitt företag som ett eget företag.
          </note>
          <note>
            Vi kommer båda från Östergötland och vet hur mycket pengar som
            de stora slättbönderna har tjänat på att vi gick med i EU. Det
            är inga små summor precis. Det handlar om 15-20 % i lönsamhetsförbättring.
            Men det finns ojämnheter. Vissa andra har haft det besvärligt,
            t.ex. äggproducenterna på grund av den finska import som de inte
            kunnat stå emot. Det finns även andra som inte fått det så bra.
            Men totalt sett tror jag ändå att näringen har tjänat på EU-inträdet
            och kommer att tjäna ännu mer pengar med vår politik.
          </note>
          <note type="speaker">
            Anf. 41 DAN ERICSSON (kd) replik:
          </note>
          <note>
            Fru talman! Jag kan bekräfta för Inge Carlsson att
          </note>
          <note>
            Kristdemokraterna tycker att jordbruksnäringen har sina speciella
            förutsättningar och villkor, som innebär att vi måste ha särskilda
            system för att klara en bra livsmedelsproduktion i hela vårt land
            som skall syfta till miljöriktiga livsmedel. Jag beklagar verkligen
            om inte Socialdemokraterna har den uppfattningen utan ser jordbruket
            som en näring bland alla andra.
          </note>
          <note>
            Inge Carlsson försvarar avvecklingen av avbytarverksamheten med
            att man tillför jordbruket 300
          </note>
          <note>
            miljoner i miljöstöd. Det är inte riktigt samma sak.
          </note>
          <note>
            Verkligheten är den att ni gör människor direkt arbetslösa, dem
            som sysslar med avbytarverksamheten. Det försvårar driften av
            många jordbruk.
          </note>
          <note>
            Det är inte så som Inge Carlsson säger att vi bara har stora
            slättbönder i Östergötland, utan vi har skogs- och mellanbygdsbönder
            som har väldiga problem i dag. Det kan man inte komma ifrån.
          </note>
          <note>
            Min fråga är: Är Socialdemokraterna nöjda med den politik som
            nu bedrivs och som faktiskt innebär att man har stora problem
            inom hela jordbrukskollektivet? Varför får vi inte fram ekologiskt
            riktigt producerade livsmedel?
          </note>
          <note>
            Jag fick inget svar på frågan om EU:s jordbrukspolitik. Är det
            Socialdemokraternas uppfattning att
          </note>
          <note>
            1990 års beslut, som drevs igenom i Sverige, är ledstjärnan för
            hur ni vill att EU:s jordbrukspolitik skall reformeras?
          </note>
          <note type="speaker">
            Anf. 42 INGE CARLSSON (s) replik:
          </note>
          <note>
            Fru talman! Dan Ericsson tar in rätt mycket i sin diskussion
            som vi inte har behandlat i budgetpropositionen. Men jag har mycket
            klart talat om att vi socialdemokrater står för en miljövänlig
            produktion. Vi vill naturligtvis gå mot ett större ekologiskt
            utbyte så att människorna kan köpa giftfria produkter. Där har
            vi satt upp ett gemensamt mål, 10 % av hektaren skall vara ekologiskt
            odlat år 2000. Där har det inte kommit in några nya saker som
            gör att vi har haft någon möjlighet att ändra oss.
          </note>
          <note>
            När det sedan gäller EU:s jordbrukspolitik har jag mycket klart
            redogjort för vår syn liksom på fiskeområdet. Vi har tidigare
            med Margareta Winberg i spetsen fått igenom en hel del nya krav
            som kanske låg bakom 1990 års jordbruksbeslut, vad vet jag. Vi
            har alltså på ett mycket aktivt sätt försökt att få de övriga
          </note>
          <note>
            EU-länderna att inse att även de måste gå mot ett mer miljövänligt
            jordbruk, att de måste ta mer hänsyn till djuromsorgen. Mycket
            av detta har sin grund på
          </note>
          <note>
            80- och 90-talets politik då vi ändrade jordbrukssamhället. Vi
            gjorde det därför att vi ville gagna jordbruket. Vi såg framför
            oss stora möjligheter för jordbruket att vara med på den stora
            Europamarknaden. Nu är de mycket framgångsrika när det gäller
            att exportera, men de skulle kunna vara ännu mer framgångsrika.
          </note>
          <note>
            Vi försöker ändå hjälpa dem med pengar till marknadsföring och
            forskning, så att de i det stora EU-
          </note>
          <note>
            sammanhanget långsiktigt skall kunna tillvarata konsumenternas
            intressen.
          </note>
          <note>
            Jag tror på svensk livsmedelsproduktion, och jag tror att vi
            är på rätt väg. 1990 års beslut kanske ligger i grunden, men vi
            är alltid öppna för förändringar så att vi hela tiden har nya
            infallsvinklar och förslag för att gynna denna sektor i framtiden.
          </note>
          <note type="speaker">
            Anf. 43 LENNART BRUNANDER (c) replik:
          </note>
          <note>
            Fru talman! Jag skall kommentera Inge Carlssons anförande bara
            på en punkt, nämligen att konsumenternas intresse skall stå i
            centrum. Med de ökade bekymmer som rörligheten med livsmedel och
            övriga varor över gränserna innebär, som vi nu upplever framför
            allt när det gäller köttimporten och de salmonellaproblem som
            den för med sig, tycker jag nog att hans påstående kräver ett
            visst ifrågasättande.
          </note>
          <note>
            Regeringens och framför allt jordbruksministerns agerande har
            ju varit ganska undfallande i dessa frågor. Samma sak kan vi konstatera
            när det gäller genmanipulerad mat. Man driver inte de svenska
            frågorna på det sätt som jag tycker att man borde göra. Jag tycker
            att man tar för stora hänsyn gentemot EU och för litet hänsyn
            till just, som Inge Carlsson sade, konsumenternas intresse. Kan
            vi förvänta oss en mer aktiv roll från socialdemokratin och regeringen
            på den här punkten?
          </note>
          <note type="speaker">
            Anf. 44 INGE CARLSSON (s) replik:
          </note>
          <note>
            Fru talman! Jag ser nästan bara positivt på att vi nu är med
            i EU. Det gynnar ju konsumenterna. Det ger större möjligheter
            att köpa andra varor, utbudet blir större. Naturligtvis har EU-medlemskapet
            också satt press på den svenska livsmedelsindustrin. Det kan inte
            vara rimligt att man på Irland kan köpa en god stek för 30-40
            kronor per kilo och att den i Sverige skall kosta nästan tre gånger
            så mycket. Då måste det vara något fel i systemet. Det är väl
            i så fall detta vi skall arbeta för att rätta till.
          </note>
          <note>
            Jag säger inte att man i de olika leden är ineffektiv. Men det
            är för litet konkurrens i Sverige. Det försvinner alltså pengar,
            men det är svårt att säga vart de tar vägen. Lennart Brunander
            liksom jag vet att det inte är i det första ledet som priserna
            är för höga. Men det kan ändå inte vara rimligt att prisskillnaderna
            skall vara så stora för de svenska konsumenterna.
          </note>
          <note>
            Men jag ser enbart stora möjligheter här. Visst får man vara
            orolig för en del produkter, beroende på varifrån de kommer. Jag
            tycker ändå att det inom EU
          </note>
          <note>
            sker en bra kontroll av de varor som passerar de olika landgränserna,
            så jag ser nog i det här fallet mer möjligheter än svårigheter
            med EU-medlemskapet.
          </note>
          <note type="speaker">
            Anf. 45 LENNART BRUNANDER (c) replik:
          </note>
          <note>
            Fru talman! Jag kan nog dela Inge Carlssons uppfattning att det
            finns många möjligheter i den europeiska marknaden. Men i avtalet
            med EU skrevs det ju in att det skulle ske en kontroll av de matvaror
            som vi får hit. Vi har ju i Sverige under lång tid haft en mycket
            restriktiv hållning när det gäller förekomsten av salmonella,
            kemikalier, gifter och läkemedel i matvaror över huvud taget.
            Detta har vi nu svårt att kontrollera. Enligt avtalet med EU skall
            denna kontroll fungera. Men uppenbarligen fungerar inte kontrollen.
          </note>
          <note>
            Vi får nu till Sverige in partier som är salmonellasmittade,
            och det gäller även de partier som har intyg. Detta är illavarslande.
            Därför ställer jag frågan till Inge Carlsson om vi kan förvänta
            oss en mer aktiv roll från socialdemokratin och regeringen för
            att få kontrollen att fungera, så att konsumenten kan känna sig
            säker.
          </note>
          <note>
            De prisskillnader som Inge Carlsson talar om är ju inte reella.
            Att köttmarknaden i Europa har klappat ihop på grund av galna
            ko-sjukan och man därför säljer produkter till mycket låga priser
            är ju inte vägledande.
          </note>
          <note type="speaker">
            Anf. 46 INGE CARLSSON (s) replik:
          </note>
          <note>
            Fru talman! Lennart Brunander tar upp några fall som bl.a. gäller
            salmonella och vill att vi skall verka för en bättre kontroll.
            Det kan nog vara riktigt. Men då tycker jag faktiskt att det är
            litet märkligt att Centerpartiet har ställt sig bakom motionen
            om bestrålning av kryddor.
          </note>
          <note>
            Bestrålning av kryddor förekommer i nästan alla länder i Europa,
            även i våra grannländer. Att Norge nu har bestrålade kryddor är
            för att det där kom in kryddor som ledde till en stor salmonellaspridning
            i landet. Därför förstår jag inte varför Lennart Brunander och
            Centerpartiet i den reservation som de har tillsammans med Miljöpartiet
            inte vill tillåta bestrålning av kryddor för att förhindra att
            salmonella sprids i Sverige. Ni tror att det skulle bli en inkörsport
            för import av andra bestrålade livsmedel, men så är det inte.
            Utskottsmajoriteten säger ju klart ifrån att detta inte får bli
            en inkörsport för bestrålade varor.
          </note>
          <note>
            Men jag tycker att det som talar emot Lennart
          </note>
          <note>
            Brunanders oro är att när det gäller sådana produkter som kan
            konkurrera med svenska produkter skall det vara jättehård kontroll,
            men när det gäller kryddor som kan ställa till med salmonellaelände,
            då vill inte
          </note>
          <note>
            Lennart Brunander följa utskottsmajoritetens beslut.
          </note>
          <note>
            Jag tycker inte att det är riktigt konsekvent.
          </note>
          <note type="speaker">
            Anf. 47 INGVAR ERIKSSON (m) replik:
          </note>
          <note>
            Fru talman! Inge Carlsson säger att den svenska livsmedelsproduktionen
            är en framtidsnäring och att det inte finns några avgörande skillnader
            i synsätt i utskottet. I dag säger Inge Carlsson att EU-
          </note>
          <note>
            medlemskapet har inneburit fördelar. Jag tror att det ligger
            en hel del i vad han säger. Men, Inge Carlsson, jag tror att just
            EU-medlemskapet så småningom har gjort klart för er socialdemokrater
            att er tidigare så negativa inställning till jordbruket nu måste
            överges.
          </note>
          <note>
            Det har tagit onödigt lång tid, Inge Carlsson.
          </note>
          <note>
            Jag vill nämna några problem som ni har skapat när ni har ingripit
            i regelverket och gjort det mer krångligt än vad det behöver vara.
            Ta exemplet på miljöområdet vad gäller systemet för ersättningarna
            och debaclet när det gäller mjölkkvoterna.
          </note>
          <note>
            Sedan säger Inge Carlsson att det inte finns någon anledning
            för riksdagen att tala om för regeringen vad den skall göra. Utvärderingar
            och utredningar skall göras, säger Inge Carlsson. Ja, men visst
            finns det anledning. När kommer beskeden från utredningar och
            utvärderingar? Om jag har uppfattat det rätt kommer också dessa
            att ta onödigt lång tid, vilket gör att nya problem kan dyka upp
            i sammanhanget. Det är det vi är rädda för och det är därför vi
            trycker på. Jag tror att det finns anledning att fortsätta med
            dessa påtryckningar.
          </note>
          <note>
            Vidare säger Inge Carlsson att Socialdemokraterna fick ta över
            ett land i ekonomiskt förfall. Det har han liksom andra socialdemokrater
            hävdat. Men var finns ni 1991, när vi fick ta över efter 80-talets
            utsvävningar som ni hade ansvaret för? Glöm inte detta,
          </note>
          <note>
            Inge Carlsson!
          </note>
          <note>
            Inge Carlsson svarade inte på mina frågor om motiven för miljöskatter.
            Han svarade inte heller på de andra frågorna, men jag hoppas att
            han har möjlighet att återkomma.
          </note>
          <note type="speaker">
            Anf. 48 INGE CARLSSON (s) replik:
          </note>
          <note>
            Fru talman! Jag var med i denna riksdag 1991,
          </note>
          <note>
            1992, 1993 och 1994. Det var mycket jobbigt i och med det sätt
            som ni förde politiken på. Men det skall vi inte diskutera. Jag
            var mycket fåordig när det gällde vad vi tog över 1994. Förbättringarna
            behöver jag inte heller orda så mycket om.
          </note>
          <note>
            Ingvar Ericsson säger att vi socialdemokrater har varit med om
            att bidra till en mängd olika problem för det svenska jordbruket
            och att han nu fått en mer nyanserad bild av det svenska jordbruket.
            Bakom de förslag som vi har genomfört, olika miljöersättningar
            och mjölkkvoter, har det alltid funnits en mycket bred utskottsmajoritet.
          </note>
          <note>
            Hade vi gått på moderaternas förslag i en del av de här frågorna,
            hade vi haft ett helt annat jordbruk.
          </note>
          <note>
            Jag hörde att Ingvar Eriksson inledningsvis sade att många avstår
            från att sköta sina marker för att de inte får några stöd. Men
            är det inte fel att säga så? Är det inte egentligen så att jordbrukarna,
            markägarna, har ett ägaransvar - även för kommande generationer?
            Är det så att ni hela tiden är tvungna att få ersättningar för
            den minsta miljöåtgärd ni skall genomföra?
          </note>
          <note>
            Jag upplever inte jordbrukarna på det sätt som
          </note>
          <note>
            Ingvar Eriksson inledningvis beskrev dem på. Jag tycker faktiskt
            att den politik som vi har lagt fast från
          </note>
          <note>
            1994 och framåt, med stöd av Centerpartiet men också av andra
            partier, är den jordbruks- och livsmedelspolitik vi vill se i
            EU. Det är det vi vill jobba för. Jag vet att ni vill ta bort
            alla miljöstöd och dieselskatter osv.
          </note>
          <note>
            Jag kommer ihåg när vi hade den här diskussionen för två år sedan.
            Då kom det förslag från moderaterna.
          </note>
          <note>
            Vi skulle ta hem hela miljöstödet på 2,8 miljarder kronor. Något
            annat fanns det inte en tanke på, det handlade bara om pengar
            ned i plånboken.
          </note>
          <note type="speaker">
            Anf. 49 INGVAR ERIKSSON (m) replik:
          </note>
          <note>
            Fru talman! Inge Carlsson var med 1991-94, det upplevde jag.
            Men vad gjorde Inge Carlsson 1991-
          </note>
          <note>
            94? Inte medverkade han till att lösa de problem hans parti ställde
            till med under 80-talet! Vi är mer konstruktiva i opposition,
            och vi har alltid haft en klar linje. Ni socialdemokrater har
            en linje i regeringsställning och en helt annan linje i opposition.
            Det är sanningen, Inge Carlsson. Kom tillbaka och redogör för
            detta!
          </note>
          <note>
            Sedan vill jag också ta upp Inge Carlssons påstående om att jag
            skulle ha sagt att jordbrukarna inte sköter sin mark. Det har
            jag inte, men ni har gjort så krångliga system för att få ut miljöersättningarna
            att man tycker att det är hopplöst, och man står inför risken
            att förlora på detta. Man vill inte ha stöd i onödan, Inge Carlsson,
            och man tar sitt ägaransvar.
          </note>
          <note>
            Men det är just på det området som ni socialdemokrater inte har
            någon tro på den enskilde markägarens ansvar. Det har däremot
            vi, men vi vill göra ett enkelt, konstruktivt administrativt bra
            system så att det går att utnyttja EU-medel. Det är det vi anser
            är riktigt. Det är ekonomiskt riktigt att utnyttja hela miljöstödet.
            Jag frågar, som jag också gjorde innan: Är ni beredda att göra
            det nästa valperiod? Vi fick inget var på det.
          </note>
          <note>
            Vi fick heller inget svar på om ni vill utvärdera miljömotivet
            på gödselskatten, och vi fick inget svar på min fråga om dieselskatterna
            och de konkurrenssnedvridande kostnader som ni har lagt på jordbruket
            och näringen. Det är konkurrenssnedvridande. Vi är optimister
            när det gäller svenskt jordbruk och svensk livsmedelsindustri.
            Men det förutsätter, Inge Carlsson, att näringen får jobba på
            någorlunda lika villkor som brukare och industrier i konkurrentländerna.
          </note>
          <note type="speaker">
            Anf. 50 INGE CARLSSON (s) replik:
          </note>
          <note>
            Fru talman! Ingvar Eriksson frågade mig vad jag gjorde under
            åren 1991-94. Jag var bl.a. ersättare i
          </note>
          <note>
            Riksbanksfullmäktige, och då, i september och november 1992,
            höjde vi räntan till 500 %. Nu är den nere i 5 %. Det är alltså
            litet skillnad. Jag kunde naturligtvis inte påverka er politik
            så mycket.
          </note>
          <note>
            Ingvar Eriksson frågar om vi nästa år skall ta hem miljöstödet
            fullt ut. Det skall vi inte. Nästa år blir det de 600 miljoner
            kronorna som blir ett extrastöd. Som jag har sagt i mitt inlägg
            ökar sedan möjligheterna, tack vare att vi tillsammans med Centerpartiet
            nu har fått bättre ordning på finanserna, att vi skall kunna ta
            hem det framförhandlade miljöprogrammet till den 31
          </note>
          <note>
            december 1999. Om det bli 1998 eller 1999 kan jag inte stå här
            och avgöra, men nu är det ju faktiskt inte så många miljoner kronor
            kvar.
          </note>
          <note>
            Sedan försöker Ingvar Eriksson att få in en diskussion om konkurrensen
            och konkurrenssituationen jämfört med andra länder. Ert broderparti,
            höll jag på att säga, Folkpartiet, vill ju införa en ny fastighetsskatt
            eller arealskatt. Det nappar inte vi på. Vi vill inte belasta
            jordbruket mer. Vi har vidtagit en del åtgärder här i landet.
            Det handlar om olika miljöavgifter osv.
          </note>
          <note>
            Men Ingvar Eriksson kan jämföra med sina grannar danskarna. De
            har ju en fastighetsskatt. Uppslaget från Folkpartiet tycker vi
            faktiskt är ganska intressant.
          </note>
          <note>
            Vi skall försöka nyansera det hela litet mer långsiktigt. Vi
            kanske så småningom kommer att ta ut en arealskatt, vem vet?
          </note>
          <note type="speaker">
            Anf. 51 GUDRUN LINDVALL (mp) replik:
          </note>
          <note>
            Fru talman! Jag har en del frågor till Inge Carlsson som jag
            hoppas att jag kan få svar på.
          </note>
          <note>
            Vi tycker att det är mycket bra att man plockar hem det här vallstödet.
            Men, Inge Carlsson, i det första förslag som Jordbruksverket kom
            med, fanns det inga miljökrav alls - alltså i huvudförslaget.
            Då undrar jag: Är vi överens om att det, för att kallas ett miljöstöd,
            ändå måste finnas miljökrav i det här? Ett förslag som har kommit
            från ekologiska lantbrukare är att ha ett system med två nivåer,
            där den första nivån kräver att man inte använder kemiska bekämpningsmedel
            och den andra nivån kräver att man inte heller använder konstgödselkväve.
            Är det ett förslag som Inge Carlsson tycker är intressant, och
            på vilket sätt skall annars miljökraven komma in? Det är min första
            fråga.
          </note>
          <note>
            Min andra fråga gäller det investeringsstöd som nu kommer till,
            och som också är bra. Kan man tänka sig att det också kan få användas
            för äggproduktionen, för de äggproducenter som vill komma ifrån
            burarna och börja producera ägg på ett alternativt och för hönan
            bättre sätt?
          </note>
          <note>
            Min tredje fråga gäller rovdjurspolitiken. Det står i betänkandet
            att regeringen skall återkomma så snart som möjligt. Det står
            också att ett lämpligt tillfälle för en sådan redovisning är t.ex.
            budgetpropositionen för år 1998. Det visade sig att regeringen
            återkommer i tilläggspropositionen med det tilläggsanslag som
            man vill ha på 20 miljoner kronor för rovdjursrivna renar i fjällen
            eftersom man inte kommer att få igenom sitt
          </note>
          <note>
            15-miljonerkronorsstöd, pengarna från Bryssel, och dessutom lägger
            på fem miljoner kronor för inventeringar. Kan man inte tänka sig
            att man redan i den propositionen återkom med rovdjurspolitiken?
            Det skulle vara före budgeten 1998.
          </note>
          <note type="speaker">
            Anf. 52 INGE CARLSSON (s) replik:
          </note>
          <note>
            Fru talman! Utskottet har ju talat om att vi önskar en sammanhållen
            rovdjurspolitik som också skall möjliggöra en helhetssyn på de
            biologiska, jaktliga och näringsmässiga frågorna. Den här politiken
            skall ju avse hela landet och inte bara renskötselområdet.
          </note>
          <note>
            Det rymmer en mängd svåra frågor. Rennäringens och övriga tamdjursägares
            intressen skall vägas in. Inte minst gäller det här de mycket
            känsliga frågorna om hur många rovdjur vi skall ha av en viss
            art och var i landet arten skall kunna accepteras.
          </note>
          <note>
            Dessa överväganden kräver att Naturvårdsverket får i uppdrag
            att lämna förslag till en rovdjurspolitik, och därefter skall
            det vara en bred remissomgång. Jag tror att det blir mycket svårt,
            eller omöjligt, att göra detta så snabbt som det begärs i reservationen.
            Jag tror att vi får vara glada för att vi hinner ta det någon
            gång under 1997, men absolut inte under våren 1997, det tror jag
            är omöjligt.
          </note>
          <note>
            Sedan gällde det investeringsstödet. Frågan var om detta skulle
            kunna bidra till investeringar inom äggnäringen. Jag har inte
            läst något annat än att det här investeringsstödet skall vara
            till för att förbättra miljön och förbättra för djuren. Hönorna
            tillhör nog den aktuella kategorin vad jag förstår.
          </note>
          <note>
            När det gäller miljöstöd och vallstöd har jag försökt att tala
            om ett antal gånger att det skall ha en miljöprofil. Det står
            i vår motion, och det står utskottsmajoriteten bakom. Jag förutsätter
            att det kommer att vara en stark miljöprofil på vallstödet.
          </note>
          <note type="speaker">
            Anf. 53 GUDRUN LINDVALL (mp) replik:
          </note>
          <note>
            Fru talman! Jag får tacka för en del av svaren, men när det gäller
            rovdjurspolitiken är det ju precis så som
          </note>
          <note>
            Inge Carlsson säger. Det här är stort. Borde inte det göra att
            man faktiskt går fram med en speciell enskild proposition om det
            här? Det är vad Miljöpartiet föreslår. Då får vi en riktig diskussion,
            och vi slipper få en mängd stora frågor inbakade i budgetpropositionen.
          </note>
          <note>
            När det gäller avbytarverksamheten blir jag litet förvånad när
            Inge Carlsson säger att man inte skall subventionera vissa yrkesgrupper.
            Betyder det att
          </note>
          <note>
            Inge Carlsson numera kallar arbetslöshetsunderstöd för subventionering
            av vissa yrkesgrupper? De här pengarna måste ju betalas på annat
            sätt, nämligen i form av arbetslöshetsunderstöd med tanke på att
            300-
          </note>
          <note>
            400 kommer att bli arbetslösa.
          </note>
          <note>
            Sedan vill jag kommentera det som Inge Carlsson säger om att
            man har billigare mat i Irland än i Sverige. Tacka sjutton för
            det! I Irland är det ingen vinter och djuren kan gå ute. Man har
            en helt annan lagstiftning om djurskydd. Och inte minst: 65 %
            av de köttdjur som finns i Irland har en Belgisk blå som förälder.
            Det innebär att man får mer kött på djuren.
          </note>
          <note>
            Men detta strider helt mot vad jordbruksministern säger, att
            hon absolut inte vill ha några korsningskalvar med Belgisk blå.
            Är det då acceptabelt att Sverige importerar irländskt kött från
            djur där ena föräldern är
          </note>
          <note>
            Belgisk blå? Det undrar jag.
          </note>
          <note>
            Kan Inge Carlsson garantera att vi inte får in bestrålad mat
            i Sverige i dag? Såvitt jag kan förstå och enligt vad Livsmedelsverket
            säger finns det inget svenskt undantag från bestrålad mat. Det
            finns inte heller några krav på märkning. Hur är det Inge Carlsson,
            kommer det in bestrålade livsmedel till Sverige eller inte?
          </note>
          <note>
            Avslutningsvis tycker jag att det är mycket förvånande att regeringen,
            som säger sig ha höga ambitioner när det gäller genmanipulerade
            livsmedel, säger ja till det novelle-food-direktiv som skall beslutas
            i dag i
          </note>
          <note>
            Bryssel och som innebär en märkning icke värd namnet. Enbart
            levande - dvs. ren tomat och ren sojaböna
          </note>
          <note>
            - mat skall märkas, ingenting annat. Är inte det en mycket låg
            ambitionsnivå, Inge Carlsson?
          </note>
          <note type="speaker">
            Anf. 54 INGE CARLSSON (s) replik:
          </note>
          <note>
            Fru talman! Jag kan inte med säkerhet svara på frågan om vi får
            in bestrålade livsmedel eller inte, eftersom jag vet att det finns
            bestrålad potatis i t.ex.
          </note>
          <note>
            Tyskland. Vi har ju ingen kontroll av importen. När det gäller
            irländskt kött är det i hög grad näringarna själva som äger de
            större slakterierna som importerar detta kött. Gudrun Lindvall
            har gett en förklaring till varför köttet är mycket billigare
            i Irland.
          </note>
          <note>
            När det gäller avbytarverksamheten tycker jag att jag på ett
            ärligt och korrekt sätt har angett på hur vi ser på frågan. Det
            svar som jag gav till Dan Ericsson är det svar som gäller även
            för Gudrun Lindvall.
          </note>
          <note>
            Gudrun Lindvall undrade om det angående rovdjuren skall upprättas
            en särskild skrivelse, läggas fram en särskild proposition eller
            om det skall komma ett förslag i budgetpropositionen. Utskottet
            har skrivit att detta senast skall redovisas i budgeten för 1998.
          </note>
          <note>
            Det innebär att det finns en öppning för att förslaget kan komma
            vid något annat tillfälle. Vad jag och utskottet klart har sagt
            med anledning av Gudrun
          </note>
          <note>
            Lindvalls reservation är att man inte hinner att få fram något
            förslag med tanke på att det rör sig om ett stort arbete med åtföljande
            remissomgång. Därmed hinner vi inte bli färdiga till våren 1997.
          </note>
          <note type="speaker">
            Anf. 55 CARL G NILSSON (m):
          </note>
          <note>
            Fru talman! Jag vill ge några kompletterande synpunkter under
            rubrikerna Skog, Fiske och Rennäring
          </note>
          <note>
            - det sistnämna med bäring på rovdjurspolitiken.
          </note>
          <note>
            1993 års skogspolitiska beslut innebar att vi satte upp dels
            ett produktionsmål, dels ett miljömål för skogsbruket. Beslutet
            innebar också en kraftig avreglering av skogspolitiken. Skogsägarna
            och skogsbruket fick därmed ett stort ansvar under stor frihet.
          </note>
          <note>
            Jag delar inte det som Maggi Mikaelsson sade för en stund sedan.
            Hon sade att denna nya skogspolitik har inneburit stora problem
            för skogsbruket. Jag tycker faktiskt att man kan se att skogsbruket
            väl har lyckats med att leva till upp båda dessa mål, nämligen
            att förse svensk skogsindustri med råvara samtidigt som miljömålen
            har nåtts. Vi har fått ett mer naturanpassat skogsbruk. Detta
            gäller både det enskilda skogsbruket och storskogsbruket. Hundratusentals
            skogsägare har deltagit i utbildningskampanjer för att lära sig
            mera om skogsbruk kombinerat med naturvård och biologisk mångfald.
          </note>
          <note>
            Skogsstyrelsen och skogsvårdsmyndigheten över huvud taget har
            ägnat sig åt information och utbildning i stället för den typ
            av förmynderi som tidigare präglade skogspolitiken. Det är en
            av orsakerna till att vi föreslår ökade resurser till skogsmyndigheten
            i budgeten så att man skall kunna fortsätta med denna informations-
            och utbildningsverksamhet och utvidga den.
          </note>
          <note>
            Den skogspolitiska kommittén föreslog också en regionalisering
            av skogsvårdsmyndigheten och en neddragning av antalet skogsvårdsstyrelser.
            Denna regionalisering lades emellertid på is fram till dess att
            man blev klar med Regionberedningen. Denna regionberedning kom
            fram till slutsatsen att skogsvårdsstyrelserna skulle inordnas
            under länsstyrelserna.
          </note>
          <note>
            Endast de moderata ledamöterna i Regionberedningen föreslog att
            skogsvårdsmyndigheten fortfarande skulle vara en enskild och samlad
            myndighet utanför länsstyrelserna.
          </note>
          <note>
            Vi tycker nu att det är bra att regeringen har föreslagit och
            beslutat att skogsvårdsmyndigheten fortfarande skall vara en egen
            myndighet med självständig ställning. Däremot finns det anledning
            att fundera över placeringen av regionkontoren. Skogsstyrelsen
            har lagt fram ett förslag till hur dessa elva skogsmyndigheter
            skall lokaliseras ute i landet. På flera punkter har regeringen
            gått emot detta förslag och ändrat på lokaliseringen.
          </note>
          <note>
            Jag beklagar att vi här inte kunde ha fått möjlighet att fråga
            regeringen om motiven till dessa ändringar.
          </note>
          <note>
            Därmed delar jag den kritik som har framförts här mot kammarledningens
            planering av dessa debatter.
          </note>
          <note>
            Förra måndagen visste vi sedan länge att det skulle vara miljöministerråd
            i Bryssel. Vi har också sedan länge vetat att det skulle vara
            jordbruksministerrråd i dag. Trots detta kolliderar båda dessa
            debatter med respektive ministrars möjlighet att närvara här.
            Den kritik som har framförts här i dag är välgrundad.
          </note>
          <note>
            Nu är det möjligt att Inge Carlsson kan svara på frågan vad som
            är motivet till att regeringen har gått ifrån Skogsstyrelsens
            förslag som - såvitt jag har uppfattat det - har grundat sig på
            kunskap om ekonomi och effektivitet. Vi kan t.ex. fundera över
            varför
          </note>
          <note>
            Skogsstyrelsen valde att förlägga skogsvårdsstyrelsen i vår östra
            region till Västervik i stället för till Linköping som hade föreslagits.
            Detta är en politisk klåfingrighet som jag inte tror gynnar effektiviteten
            och den nya myndighetens möjligheter att arbeta.
          </note>
          <note>
            Fiskepolitiken har som tidigare nämnts flyttats över till EU-nivå.
            Här finns det anledning för oss som nation att vara kritiska mot
            EU:s och kommissionens vilja att lägga sig i sådana frågor som
            bättre kan skötas på nationell nivå.
          </note>
          <note>
            Hur mycket fisk som våra fiskbestånd tål att beskattas med skall
            naturligtvis avgöras på en internationell nivå, vilket också görs
            när det t.ex. gäller hur mycket fisk som får tas upp ur Östersjön
            genom den gemensamma Warzawakonventionen. Därefter borde länderna
            själva få avgöra hur respektive nation skall utnyttja sina tilldelade
            kvoter. Jag hoppas att jordbruksministern, som också är fiskeriminister,
            verkligen hävdar Sveriges vilja att subsidiaritetsprincipen skall
            gälla. EU har ingen anledning att lägga sig i hur många båtar
            och vilken typ av båtar en nation använder sig av samt på vilket
            sätt respektive nation utnyttjar sina kvoter.
          </note>
          <note>
            Vi i Sverige ligger långt framme när det gäller strukturomvandlingen
            av fisket. Vi har redan anpassat svenskt yrkesfiske efter de möjligheter
            vi har att fånga upp våra kvoter.
          </note>
          <note>
            Som har sagts här tidigare begär nu utskottet ett förslag på
            hur den övriga fiskevården i våra insjöar och längs våra kuster
            skall finansieras. Maggi Mikaelsson nämnde att vi tidigare i kammaren
            har diskuterat hur sådan fiskevård skulle kunna organiseras och
            finansieras. I en nyligen framlagd statlig utredning har man noterat
            att de fiskevårdsområden som finns i
          </note>
          <note>
            Sveriges land säljer fiskekort för drygt 250 miljoner kronor,
            alltså en kvarts miljard. Detta är betydande belopp, och vi vet
            väl att de mesta av de pengarna används för fiskevård i de vatten
            där fiskekorten försäljes. Detta visar att en lokal förankring
            och en lokal styrning av hur pengar till fiskevård skall användas
            är något som fungerar. Det handlar om att man bildar fiskevårdsområden,
            säljer fiskekort och använder pengarna till fiskevård i de vatten
            där fisket sker.
          </note>
          <note>
            Det här är en metod som vi tycker mycket väl skulle kunna användas
            inom större områden. Resonemang om detta sker för närvarande kring
            sjön
          </note>
          <note>
            Hjälmaren, där man undersöker möjligheterna till ett samarbete
            mellan privata fiskevattenägare och representanter för de allmänna
            fiskevattnen, om dessa skulle kunna få till stånd vad man kallar
            fiskeskötselområden som skulle kunna ta betalt för fisket i de
            vattnen och låta pengarna komma vattnet till godo för fiskevård.
            Detta är något vi har diskuterat här i kammaren tidigare, och
            jag har noterat att det finns ett betydande stöd för den här metoden.
          </note>
          <note>
            När det gäller de statligt ägda vattnen tycker vi att det är
            logiskt och motiverat att staten skjuter till budgetpengar för
            att ta ansvar för fiskevården på sina vatten. Det är motivet till
            att vi i den budgethantering vi har haft har föreslagit ytterligare
            5 miljoner kronor till fiskevård i de rent statligt ägda vattnen.
          </note>
          <note>
            Slutligen något kort om rennäringen och rennäringens förhållande
            till rovdjurspolitiken. I den övriga viltvårdsdiskussionen har
            vi tidigare, för några år sedan, bestämt att frågor som rör skador
            som uppkommer på framför allt skogsbruk men också jordbruk av
            icke-rovdjur, dvs. klövvilt - älg, hjort och rådjur - är något
            som skall skötas av markägare, jägare och dem som utsätts för
            skadorna. Markägare, jägare och jordbrukare får alltså själva
            ta ett ansvar för att viltbestånden har en sådan storlek och en
            sådan balans att de skador som uppstår är acceptabla för den samlade
            näringen.
          </note>
          <note>
            Den möjligheten finns inte när det gäller rovdjurspolitiken.
            Där har vi bestämt att vi får tåla en rovdjursstam, och vi har
            därför också beslutat att staten är beredd att betala för de skador
            som rovdjuren gör på rennäringen. Här finns emellertid det ologiska
            att de skador som rovdjuren gör på övriga näringar utöver rennäringen
            inte betalas. Om vi skall ha en rovdjursstam som är så stor så
            att skador uppstår inom såväl rennäringen som övrig verksamhet
            skall staten självfallet vara beredd att betala för samtliga sådana
            skador. Detta har vi skrivit om i vårt gemensamma ställningstagande
            vad gäller behovet av en samlad rovdjurspolitik. Det är bra att
            en sådan diskussion kommer till stånd, så att vi får pröva rovdjurspolitiken
            utifrån alla aspekter, fru talman.
          </note>
          <note type="speaker">
            Anf. 56 MAGGI MIKAELSSON (v) replik:
          </note>
          <note>
            Fru talman! Jag begärde replik när Carl G Nilsson pratade om
            skogsvårdslagstiftningen. Jag håller med om att mycket positivt
            har hänt efter det att den nya skogsvårdslagen har trätt i kraft.
            Det är bra att många skogsägare har ett ökat miljöansvar. Det
            är bra att det är på gång med miljöcertifiering och att man kanske
            också är på väg att komma överens med miljöorganisationerna i
            stället för att se dem som sin huvudmotståndare. Vissa förenklingar
            av den gamla lagen var bra.
          </note>
          <note>
            Men det har också uppstått en hel del negativa saker till följd
            av den nya lagen. Bl.a. vet man att självföryngringen - av ekonomiska
            skäl - ökar också på marker som inte alls är lämpade för det.
            Röjningen har praktiskt taget upphört i stora delar. Skogsbilvägar
            byggs i dag utan några som helst krav på samordning eller av några
            som helst miljöskäl. Ransoneringsreglerna blev inte bra. Det har
            förekommit skövling. Skogsmarker har styckats upp, och skog har
            skövlats. Den biologiska mångfalden är hotad i vissa skogsområden.
            Forskare slår larm i dag. Torleif Ingerlög som fick Nordiska rådets
            miljöpris har vädjat om ett moratorium för känsliga områden.
          </note>
          <note>
            På den punkten måste man alltså säga att den nya skogsvårdslagen
            inte har räckt till eller att den, eller de som skall tillämpa
            den, dvs. skogsägarna själva, har misslyckats. Det är viktigt
            att skogsägarna ser det här som en utmaning och tar det här ansvaret.
            Många gör det också, och det tycker jag är bra. Men avreglering
            får ju aldrig i sig vara något självändamål.
          </note>
          <note>
            Carl G Nilsson vet lika väl som jag att alla fiskevårdsområden
            inte fungerar lika bra. Fiskevård är också mer än att bara plantera
            ut fisk. Fiskevård måste bygga på vad som är biologiskt möjligt
            och utgå från bärkraft. Därför har vi i vår motion om hur fiskevården
            skall finansieras skissat på flera olika varianter.
          </note>
          <note>
            Jag tror att det finns förutsättningar för ett bra förslag så
            småningom.
          </note>
          <note type="speaker">
            Anf. 57 CARL G NILSSON (m) replik:
          </note>
          <note>
            Fru talman! Den biologiska mångfalden har inte blivit sämre i
            svenskt skogsbruk efter det att vi fattade det senaste skogspolitiska
            beslutet och införde den nya skogsvårdslagen. Den nya skogsvårdslagen
            innebär just att vi bejakar mångfald och låter de enskilda skogsägarna
            bedriva skogsbruk utifrån sina intressen och sina kunskaper. Det
            har inneburit att vi har fått väldigt många skiftande typer av
            skogsbruk, att många röjer mer och en del röjer mindre. Detta
            har just bidragit till den ökade biologiska mångfalden.
          </note>
          <note>
            Samtidigt har vi, som jag sade, inte några som helst bekymmer
            med försörjning av råvara, och vi har en större skogstillväxt
            än vi någonsin har haft i Sveriges land. Det finns alltså inget
            motsatsförhållande mellan en god och stor produktion och en god
            biologisk mångfald.
          </note>
          <note>
            Sedan ett par ord om fiskevård. Det är riktigt att fiskevård
            inte bara innebär fiskutsättning och utplantering av fisk. Fiskevård
            innebär att se till att fiskevattnen utnyttjas. Jag brukar säga
            att fiske kanske är den viktigaste formen av fiskevård. Bildandet
            av fiskevårdsområden innebär att vattnen blir tillgängliga för
            allmänheten, de blir tillgängliga för att nyttiggöras på ett eller
            annat sätt, genom sportfiske eller yrkesfiske. Det är just därför
            som bildandet av fiskevårdsområden är till nytta inte bara för
            vattnen i sig utan också för dem som vill ha glädje av och nyttja
            fiskevattnen.
          </note>
          <note type="speaker">
            Anf. 58 MAGGI MIKAELSSON (v) replik:
          </note>
          <note>
            Fru talman! Jag tror att Carl G Nilsson och jag är överens om
            att det är bra med mångfald i skogsbruket.
          </note>
          <note>
            Det är bra att många mindre skogsägare har fått litet mer fria
            händer. Å andra sidan kan man säga att många av dessa bedrev ett
            sådant skogsbruk även med den gamla lagen, även om de faktiskt
            inte fick göra det.
          </note>
          <note>
            Det som håller på att hända och som jag tycker är oroande är
            att man mer och mer ser till en kortsiktig lönsamhet inom en sektor
            som verkligen borde ha ett långsiktigt perspektiv. Det är nu mer
            inriktat på att producera massaved än att ta fram kvalitetsvirke.
            Det är i det sammanhanget som problemet med minskad röjning kommer
            in.
          </note>
          <note>
            Det är också ett faktum att gamla naturskogar huggs ut och att
            biologisk mångfald försvinner. Det är ett stort hot, för den mångfalden
            får vi ju aldrig tillbaka igen.
          </note>
          <note>
            Jag är överens med Carl G Nilsson om att det är bra med fiskevårdsområden.
            Jag tror att vi kommer att få möjlighet att återkomma till den
            debatten så småningom. Man måste där också ta hänsyn till att
            det inte alltid är så lätt att avgränsa fiskevårdsområdena.
          </note>
          <note>
            Det gäller inte minst i rinnande vatten, där fiskevårdsåtgärder
            på det ena stället får konsekvenser också på ett annat ställe.
            Därför behöver vi ha en helhetssyn och något slags övergripande
            syn på det hela.
          </note>
          <note type="speaker">
            Anf. 59 CARL G NILSSON (m) replik:
          </note>
          <note>
            Fru talman! Maggi Mikaelsson antyder att tack vare att vi under
            den gamla skogsvårdslagen hade tillräckligt många skogsägare som
            avsiktligt bröt mot denna och utövade en annan skogsvård hade
            vi också då en hygglig biologisk mångfald. Det är möjligt att
            det ligger någonting i det, men vi kan inte ha en skogsvårdslagstiftning
            som bygger på att vi hoppas att ett tillräckligt stort antal inte
            skall bry sig om lagen.
          </note>
          <note>
            Jag vidhåller att det här har varit till nytta för den biologiska
            mångfalden. Jag tror att skogsbrukarna inklusive storskogsbruket
            är kapabla att avgöra vilken typ av produktion man skall ha för
            att tillfredsställa efterfrågan på massaved och timmer, ibland
            beroende på olika konjunkturer. Vi måste ge skogsbruket förtroendet
            att sköta den frågan även i fortsättningen.
          </note>
          <note>
            Lagen om tillgång och efterfrågan kan inte sättas ur spel på
            något område.
          </note>
          <note type="speaker">
            Anf. 60 MARIE WILÉN (c):
          </note>
          <note>
            Fru talman! Regeringen föreslår, vilket det tyvärr också verkar
            finnas utskottsmajoritet för, att bestrålning av kryddor skall
            tillåtas. Detta har Centerpartiet reserverat sig mot. Vi anser
            att Sverige inte skall luckra upp bestrålningsförbudet. Det finns
            risk för att bestrålning på sikt tillåts på fler livsmedel, och
            vi ser en sådan utveckling som mycket olycklig.
          </note>
          <note>
            Bestrålning av livsmedel medför en försämring av kostens näringsvärde.
            Särskilt känsliga är vissa vitaminer. Näringsvärdesförsämringen
            beror inte bara på stråldosen utan också på den förlängda hållbarhet
            som följer av att livsmedlet bestrålats.
          </note>
          <note>
            Livsmedel som bestrålas i ett eller flera europeiska länder är
            lök, potatis, räkor, kyckling, jordgubbar, svamp och kryddor.
            Bestrålningsförbudet infördes i
          </note>
          <note>
            Sverige under det socialdemokratiska statsrådet Hellström, och
            det motiverades med omsorg om konsumenterna. Man kan litet försiktigt
            ställa sig frågan vad som har skett med den omsorgen om konsumenterna
            och hänsynen till deras oro för bestrålningen. Vad har skett sedan
            slutet av 80-talet?
          </note>
          <note>
            Det är som att välja mellan pest eller kolera, men vi har inga
            alternativ, säger Barbro Söderberg på
          </note>
          <note>
            Jordbruksdepartementet till ICA-Nyheter den 6 juni i år. Mot
            bakgrund av pest-eller-kolera-argumentet förstår jag inte att
            man tillåter bestrålning. När metoderna är lika dåliga, varför
            väljer man då den metod som riskerar att bli använd för fler livsmedel?
          </note>
          <note>
            Regeringen och utskottets majoritet betonar i och för sig att
            bestrålningens begränsade tillåtlighet inte får bli en inkörsport
            till behandling av andra livsmedel än kryddor, och det är givetvis
            bra. Men jag tror att det när acceptans för bestrålade kryddor
            uppstått är risk för att utvecklingen rullar på och att argumentet
            om att bestrålning av livsmedel görs i flera andra
          </note>
          <note>
            EU-länder får fäste.
          </note>
          <note>
            Även om Eva Sandberg, toxikolog på Livsmedelsverket, i tidningen
            Fri Köpenskap den 7 juni säger att bestrålning av kryddor inte
            skall vara startskott för bestrålning av fler livsmedelsgrupper,
            öppnar hon ändå för det inom smala produkter som varmvattenräkor
            och grodlår. Jag undrar då vad som kommer efter kryddor och möjligen
            efter smala produkter. Kan det vara jordgubbar, lök eller potatis?
          </note>
          <note>
            Fru talman! Mot denna bakgrund yrkar jag nu bifall till reservation
            15, bestrålning av kryddor.
          </note>
          <note>
            Jag skulle också vilja ställa några frågor till regeringen, men
            det får i detta fall bli till Inge Carlsson.
          </note>
          <note>
            Om - eller kanske rättare sagt då - beslutet om bestrålning av
            kryddor fattas undrar jag när kryddor kommer att börja bestrålas
            i Sverige. Är det vid årsskiftet eller är det senare? Och hur
            kommer märkningen att se ut så att man har möjlighet att välja?
          </note>
          <note>
            Märkningen är mycket viktig för att vi som konsumenter skall
            kunna välja. Jag hoppas förstås, precis som Maggi Mikaelsson,
            att konsumenten kommer att välja bort bestrålade kryddor.
          </note>
          <note>
            När det gäller de regionala stöden till jordbruket tycker jag
            att det är viktigt att komma ihåg att regeringen har fattat beslut
            om att ge Jordbruksverket i uppdrag att göra en samlad utvärdering
            och översyn.
          </note>
          <note>
            Jag vill nämna att man i samband med det har givit
          </note>
          <note>
            Jordbruksverket i uppdrag att se över stödområdesindelningen
            i vad avser de områden som i slutförhandlingarna med EU inte ansågs
            uppfylla gällande kriterier och därför hamnade utanför nuvarande
            system.
          </note>
          <note>
            Detta är bra. Jag utgår från att man med denna utvärdering och
            översyn kan komma till rätta med de bekymmer som finns.
          </note>
          <note>
            Fru talman! Detta var de två saker som jag ville beröra. Jag
            tackar för ordet och yrkar ännu en gång bifall till reservation
            nr 15
          </note>
          <note type="speaker">
            Anf. 61 MAGGI MIKAELSSON (v) replik:
          </note>
          <note>
            Fru talman! Jag har en ganska kort fråga till Marie
          </note>
          <note>
            Wilén. I dag använder man etylenoxid vid behandling av kryddor
            som inte tål uppvärmning. Det har bevisats att denna gas är cancerogen.
            Man har också sett att det kan finnas restprodukter i kryddorna
            när de har behandlats med gasen. Om man inte vill tillåta bestrålning
            och alternativet är en cancerogen gas, vill jag höra om Marie
            Wilén och Centerpartiet är beredda att förbjuda också användning
            av etylenoxidgas till kryddor.
          </note>
          <note type="speaker">
            Anf. 62 MARIE WILÉN (c) replik:
          </note>
          <note>
            Fru talman! Jag skulle till en del kunna instämma i det svar
            som Gudrun Lindvall tidigare gav till Maggi
          </note>
          <note>
            Mikaelsson. Det viktigaste är att se till att vi får en sådan
            kvalitet och hantering av kryddor att vi slipper att använda någon
            av de här metoderna. Det är det grundläggande och det absolut
            viktigaste. Jag vet att dessa metoder redan i dag används i väldigt
            liten omfattning, och jag ser problem med båda. Jag hoppas att
            man hittar en ny metod. Jag vill absolut inte att denna typ av
            bestrålning blir en inkörsport till att fortsätta med andra livsmedel.
          </note>
          <note type="speaker">
            Anf. 63 MAGGI MIKAELSSON (v) replik:
          </note>
          <note>
            Fru talman! Om detta är vi nog helt överens. Men om man skall
            vara logisk och konsekvent borde man i rimlighetens namn säga
            att man skall välja bort både pest och kolera. Man bör då bara
            ta in kryddor som tål uppvärmning eller börja odla kryddorna själva.
            Jag tycker att både Centern och Miljöpartiet har en ganska inkonsekvent
            hållning. Man väljer bort det ena till förmån för något som är
            lika dåligt och vars konsekvenser man inte känner till. Det som
            man definitivt vet är att etylenoxid är cancerogen, och det var
            det avgörande när vi tog ståndpunkt i vårt parti.
          </note>
          <note type="speaker">
            Anf. 64 MARIE WILÉN (c) replik:
          </note>
          <note>
            Fru talman! Som Maggi Mikaelsson sade är det viktiga givetvis
            att sträva mot att inte behöva använda någon av dessa metoder.
            Om det är vi överens.
          </note>
          <note>
            Jag hoppas att man skall kunna nå dit, men som jag sade vill
            jag absolut inte medverka till att införa bestrålning av livsmedel
            - till att börja med kryddor -
          </note>
          <note>
            om det finns en risk att det sedan går vidare. Det är så det
            har börjat i andra länder, och den utvecklingen vill inte jag
            medverka till.
          </note>
          <note type="speaker">
            Anf. 65 EVA ERIKSSON (fp) replik:
          </note>
          <note>
            Herr talman! Jag delar Marie Wiléns oro för att det skulle kunna
            bli en inkörsport till bestrålning av andra livsmedel. Men i den
            diskussion som vi hade i utskottet fick jag ändå en bild av att
            detta inte är meningen.
          </note>
          <note>
            Med tanke på debatten i dag och på Inge Carlssons beskrivning
            av det nära samarbete Centern och
          </note>
          <note>
            Socialdemokraterna har i jordbrukspolitiken, måste väl ändå detta
            vara en fråga som är så angelägen för svensk livsmedelspolitik
            att Centern har stor påverkan på detta när ni gör upp om övrig
            jordbrukspolitik. Jag förväntar mig att det är så. Det var också
            därför som utskottet gjorde den här skrivningen och inte diskuterade
            detta vidare.
          </note>
          <note>
            Är det inte så, Marie Wilén, att Centern i den här frågan starkt
            kan påverka regeringen eftersom ni har ett sådant nära samarbete,
            som Inge Carlsson tidigare beskrivit?
          </note>
          <note type="speaker">
            Anf. 66 MARIE WILÉN (c) replik:
          </note>
          <note>
            Fru talman! Eva Eriksson berörde det jordbrukspolitiska samarbetet.
            Det fungerar bra. Men som Eva
          </note>
          <note>
            Eriksson också vet har vi skilda åsikter i en hel del frågor,
            bl.a. bestrålning av kryddor. Vi förbehåller oss rätten att ha
            det.
          </note>
          <note>
            Jag var också noga med att tala om vad regeringen och utskottets
            majoritet har skrivit i betänkandet, därför att jag inte vill
            starta någon skrämselpropaganda runt frågan. Men jag tycker att
            det är viktigt att kunna markera sin ståndpunkt och tala om att
            man absolut avvisar bestrålning av kryddor. Vi är oroliga för
            att det kan utvidgas till bestrålning av livsmedel.
          </note>
          <note type="speaker">
            Anf. 67 EVA ERIKSSON (fp) replik:
          </note>
          <note>
            Fru talman! Under hela debatten har vi hört hur viktigt Centerns
            och Socialdemokraternas samarbete i jordbrukspolitiken är. Men
            det gör mig litet orolig att en sådan viktig fråga som bestrålning
            av livsmedel skiljer de två samarbetspartierna åt. Det kan innebära
            att hela den jordbrukspolitik man har enats om ändå har stora
            brister.
          </note>
          <note>
            Visst är det så, Marie Wilén, att livsmedelsproduktionen och
            kvaliteten på livsmedel är oerhört viktigt om man skall göra upp
            om jordbrukspolitiken?
          </note>
          <note>
            Det borde oroa Centerpartiet att man inte kan komma fram till
            en lösning i den här frågan.
          </note>
          <note type="speaker">
            Anf. 68 MARIE WILÉN (c) replik:
          </note>
          <note>
            Fru talman! Jag börjar tycka att Folkpartiet och
          </note>
          <note>
            Eva Eriksson drar för stora växlar på det här. Jag uppfattade
            det som att Eva Eriksson tydligen inte var orolig för bestrålning
            av livsmedel och har stött regeringssidan.
          </note>
          <note>
            Vi anser att detta är en fråga att ta på största allvar. Vi vill
            inte ha bestrålning av kryddor och risker för att det skulle utvecklas
            till att omfatta andra områden. Därför har vi reserverat oss.
          </note>
          <note type="speaker">
            Anf. 69 INGE CARLSSON (s) replik:
          </note>
          <note>
            Fru talman! I jordbruksutskottet hade vi gjort en uppgörelse
            om att inte dela ärendena, men nu tycker jag att vi är på väg
            att göra det. Vi för en diskussion som vi har haft tidigare.
          </note>
          <note>
            Man hade här i Sverige en stor hearing om bestrålning av kryddor,
            vilken finns beskriven i propositionen. Samtliga inblandade myndigheter
            var med, liksom olika institutioner, Konsumentverket och kryddimportörer.
            Alla var helt överens om att man skulle tillåta bestrålning av
            kryddor - inte av livsmedel, som Eva Eriksson försöker dra in
            i bilden.
          </note>
          <note>
            Våra grannländer Norge, Danmark och Finland har tillåtit detta
            tidigare, och man börjar undrar varför vi i Sverige skulle stå
            utanför detta - det handlar ju om att människor löper risk att
            blir sjuka av kryddorna. I Norge fick man en stor salmonellaspridning
            just genom att kryddorna inte var bestrålade, och därför införde
            man det.
          </note>
          <note>
            Marie Wilén frågade mig om tidpunkten. Jag utgår ifrån att det
            mesta som vi nu kommer att fatta beslut om, även på det här området,
            kommer att gälla från den 1 januari 1997. Men jag är inte säker,
            eftersom jag inte kan utläsa det av betänkandet. Jag utgår från
            att märkning kommer att ske av bestrålade kryddor.
          </note>
          <note type="speaker">
            Anf. 70 MARIE WILÉN (c) replik:
          </note>
          <note>
            Fru talman! Det var synd att jag inte kunde få besked om när
            det börjar gälla och hur märkningen skall se ut. Men jag hoppas
            att vi kan återkomma till det, eftersom denna fråga är mycket
            viktig.
          </note>
          <note>
            Jag har respekt för de människor som deltog i hearingen i maj
            och för att de ser detta som en möjlig väg att gå vad gäller kryddorna.
            Men jag begär också respekt för Centerpartiets och kanske främst
            Centerkvinnornas arbete för att bekämpa bestrålning av kryddor
            och livsmedel över huvud taget. Vi vill helt enkelt inte öppna
            för en sådan framtida möjlighet. Jag hoppas att jag kan få återkomma
            för besked om märkningen, så att de människor som vill kan välja
            bort bestrålade kryddor.
          </note>
          <note type="speaker">
            Anf. 71 INGE CARLSSON (s) replik:
          </note>
          <note>
            Fru talman! I förra repliken glömde jag att säga att jag tror
            att det är viktigt att vi socialdemokrater och
          </note>
          <note>
            Centerpartiet framgent håller ihop i dessa frågor och inte låter
            detta bli en inkörsport för andra varor som är bestrålade.
          </note>
          <note type="speaker">
            Anf. 72 GUDRUN LINDVALL (mp) replik:
          </note>
          <note>
            Fru talman! Jag vill säga att jag helt instämmer i det Marie
            Wilén har sagt om bestrålning av kryddor.
          </note>
          <note>
            Också vi ser det som en stor risk att det blir en inkörsport
            för andra livsmedel. När man hör Inge Carlsson blir man ännu mer
            olycklig.
          </note>
          <note type="speaker">
            Anf. 73 ANDRE VICE TALMANNEN:
          </note>
          <note>
            Repliken gäller Marie Wilén.
          </note>
          <note type="speaker">
            Anf. 74 GUDRUN LINDVALL (mp) replik:
          </note>
          <note>
            Fru talman! Jag är medveten om det.
          </note>
          <note>
            Visst finns det andra livsmedel där det kan finnas risk för salmonellaspridning,
            och om det skulle leda till bestrålning vore det mycket olyckligt.
          </note>
          <note>
            Jag skulle vilja fråga Marie Wilén: Ni som sitter tillsammans
            med regeringen - har ni börjat diskutera märkningen? Under den
            förra regeringen när ni tittade på vilka undantag Sverige skulle
            få inför medlemskapet var just införsel av bestrålade livsmedel
            inget undtantag. Sverige har alltså inget undantag och kan inte
            säga nej till bestrålade livsmedel i dag. Egentligen är alltså
            märkningsfrågan högaktuell redan nu.
          </note>
          <note>
            Om det kommer in bestrålade livsmedel i dag - och det vet inte
            Livsmedelsverket om det gör eller inte -
          </note>
          <note>
            så är de inte märkta.
          </note>
          <note>
            Har Marie Wilén något svar på detta? Har man börjat diskutera
            det? Vad blir det för sorts märkning?
          </note>
          <note>
            Blir det i så fall också en märkning av de produkter som kanske
            i dag kommer över den svenska gränsen utan att vi vet om det?
          </note>
          <note type="speaker">
            Anf. 75 MARIE WILÉN (c) replik:
          </note>
          <note>
            Fru talman! Jag ställde ju en fråga om hur märkning av bestrålade
            kryddor kommer att se ut. Av det borde Gudrun Lindvall dra slutsatsen
            att jag inte är insatt i den frågan. Det är det svar jag har att
            ge till
          </note>
          <note>
            Gudrun Lindvall.
          </note>
          <note type="speaker">
            Anf. 76 GUDRUN LINDVALL (mp) replik:
          </note>
          <note>
            Fru talman! Eftersom Centerpartiet säger sig ha så pass goda
            relationer till regeringen, skulle jag verkligen vilja uppmana
            Centerpartiet, som tar den här frågan på betydligt större allvar
            än vad Socialdemokraterna gör, att snarast se till att komma fram
            med ett märkningssystem för bestrålade livsmedel. I dag finns
            inget EU-direktiv på området, så än så länge är det fritt fram.
          </note>
          <note>
            Jag skulle också vilja uppmana Centerpartiet att ta tag i frågan
            om det kommer in bestrålade livsmedel eller inte. Det är något
            som jag anser att regeringen med sitt stödparti Centern borde
            börja undersöka. Hur är det egentligen - har vi bestrålade livsmedel
            på marknaden utan att veta om det, alltså livsmedel som inte är
            märkta? Det är en fråga som Centern borde driva i sitt samarbete
            med Socialdemokraterna.
          </note>
          <note type="speaker">
            Anf. 77 MARIE WILÉN (c) replik:
          </note>
          <note>
            Fru talman! Vi i Centerpartiet har tagit ställning i den här
            frågan, och varit mycket tydliga. Det borde
          </note>
          <note>
            Gudrun Lindvall uppskatta. Vi vill också arbeta för en tydlig
            märkning, och driva på. Det är bl.a. därför jag ställer frågan
            här i dag: Hur kommer det att se ut? Vi vet inte, det kanske är
            så att denna metod börjar användas redan om 15 dagar.
          </note>
          <note type="speaker">
            Anf. 78 ULLA LÖFGREN (m):
          </note>
          <note>
            Fru talman! Jag är inte någon jordbrukspolitiker, men jag är
            väldigt angelägen om att det även i framtiden skall finnas möjligheter
            för ett livskraftigt norrländskt jordbruk.
          </note>
          <note>
            Det är två saker som slår mig när jag läser jordbruksutskottets
            betänkande.
          </note>
          <note>
            Det första är att jag trots allt fått ett visst, om än litet,
            gehör för min motion Jo210, vilket givetvis gläder mig.
          </note>
          <note>
            Det andra är att Centerpartiet inte tycks vara alltför förtjusta
            i Norrlandsjordbrukarna, vilket faktiskt förvånar mig och absolut
            inte känns glädjande. Det är ändå mindre glädjande när jag har
            hört både Socialdemokraterna och Centern här tala om vilket inflytande
            Centern har över regeringspolitiken.
          </note>
          <note>
            När det gäller mitt yrkande med anledning av
          </note>
          <note>
            Jordbruksverkets byråkrati, brist på rättssäkerhet vid hanteringen
            och verkets dåliga redovisningsrutiner -
          </note>
          <note>
            framför allt avsaknaden av regional redovisning - har utskottsmajoriteten
            inte gått mig till mötes.
          </note>
          <note>
            Jag skall därför med ett exempel illustrera hur illa det faktiskt
            kan vara. Jordbruksverket håller nu på att göra den informationsbroschyr
            som skall gå ut inför
          </note>
          <note>
            1997 års ansökan till det som enligt miljöprogrammet benämns
            Öppet odlingslandskap. I ett utkast skriver verket till Norrlandsbönderna
            att de har rätt att söka bidraget, men tyvärr är pengarna slut.
            Detta skriver man trots att norra Sverige inte har ansökt om hela
            sitt belopp. Det finns ungefär 24 miljoner kronor kvar.
          </note>
          <note>
            Men varför är pengarna slut? Jo, Öland och Gotland kom in i programmet
            i ett sent skede, våren 1995, för att de inte kunde få del av
            LFA-stödet. Men jag kan knappast tänka mig att de kom in för att
            nagga Norrlandsstödet i kanten. Jag har ingenting emot att Öland
            och Gotland tillhör Norrland, men mig veterligen har riksdagen
            inte fattat något sådant beslut. Det borde alltså finnas ca 24
            miljoner kronor kvar till stödet
          </note>
          <note>
            Öppet odlingslandskap. För mig är det litet grand obegripligt
            att Jordbruksverket kan säga: Varsågod och sök pengarna ni, men
            de är slut. Vad kallas sådant för? Är det kreativ bokföring eller
            är det bedrägligt beteende? Eller kallas det för någonting annat?
            Förvirrande är det i alla fall. Nog gäller det för norrlänningarna
            att hålla räkning på debet och kredit. Här hade jag faktiskt önskat
            mig något starkare skrivningar från utskottets sida, och jag är
            glad att mina partikamrater har reserverat sig.
          </note>
          <note>
            Fru talman! När det gäller utvärderingen av stöden är det väl
            gott och väl att regeringen skall utreda, men risken finns ju
            faktiskt att kon dör medan gräset växer. Den 1 april 1998 är ett
            alldeles för sent datum för att redovisa konsekvenserna av de
            förändrade stöden till Norrlandsjordbrukarna. Det borde göras
            mycket snabbare. Den 1 juli 1997 vore önskvärt, men absolut senast
            i september 1997 borde översynen vara klar.
          </note>
          <note>
            Jag kan bara hoppas att jordbruksministern inser detta, och skyndar
            på Jordbruksverket.
          </note>
          <note>
            Skrivningarna i övrigt i det avsnittet av betänkandet kan vid
            första anblicken verka positiva. Men jag är orolig för vad som
            kan komma att hända med äggproducenter, svinproducenter, potatisodlare
            och fjällbönder medan regeringen utreder.
          </note>
          <note>
            En del av Norrlandsstödet utgår via delprogrammet Öppet odlingslandskap.
            Här skall arealkraven ökas på sikt, vilket innebär att ytterligare
            bönder inte klarar av kraven och att Norrlandsstödet urholkas
            ytterligare med ökad risk för att det öppna odlingslandskapet
            hotas. Reglerna behöver ändras så att dagens arealkrav inte skärps
            ytterligare. Inte heller här har utskottsmajoriteten gått mig
            till mötes i motionskraven. Det är väldigt beklagligt - jag tycker
            faktiskt att det är den allvarligaste bristen i betänkandet att
            man inte har gjort det. Det skapar djup oro.
          </note>
          <note>
            Slutligen frågar jag Lennart Brunander: Varför har
          </note>
          <note>
            Centerpartiet inte på någon punkt anslutit sig till de reservationer
            som rör Norrlandsjordbruket? Varför har inte Centerpartiet stött
            Kjell Ericssons motionsyrkanden, när Moderaterna faktiskt har
            gjort det? Det förvånar mig.
          </note>
          <note>
            Fru talman! I övrig har jag inga andra yrkanden än dem som Ingvar
            Eriksson har framfört.
          </note>
          <note type="speaker">
            Anf. 79 LENNART BRUNANDER (c):
          </note>
          <note>
            Fru talman! Ulla Löfgren ställde i sitt anförande frågan om hur
            en del bidrag i EU har fördelats. Vad kallas sådant? undrade hon.
          </note>
          <note>
            Jag skulle kunna ställa samma fråga när det gäller
          </note>
          <note>
            Ulla Löfgrens påstående om Centerns syn på Norrlandsjordbruket.
            Det är nämligen inget annat än ett misstänkliggörande, som inte
            stämmer med verkligheten. Centern har under alla år jobbat mycket
            hårt för att få rättvisa förutsättningar för Norrlandsjordbruket.
          </note>
          <note>
            Vi vet hur viktigt och nödvändigt det är ur väldigt många synpunkter
            för att det skall kunna fungera.
          </note>
          <note>
            Ulla Löfgren pratar om reservation 4. Jag har tidigare sagt att
            det är en okynnesreservation. Direktiven till det man vill ha
            fram i reservationen är nämligen redan skrivna. Det var känt -
            utskottet hade blivit muntligt informerat - vid justeringen att
            så var fallet.
          </note>
          <note>
            De finns redan nu, och det som man vill med den här reservationen
            är alltså redan på gång.
          </note>
          <note type="speaker">
            Anf. 80 ULLA LÖFGREN (m):
          </note>
          <note>
            Fru talman! Det är på gång, men för långsamt.
          </note>
          <note>
            Kjell Ericsson påpekade också i sin motion att detta måste göras
            snabbt. 1998 är alldeles för sent, som jag har sagt här.
          </note>
          <note>
            Även i reservation 6 har Moderaterna yrkat bifall till Kjell
            Ericssons motion, men Centern har inte ställt upp bakom den. Av
            detta drar jag alltså slutsatsen att
          </note>
          <note>
            Centern inte stöttar Kjell Ericsson i hans strävanden att förbättra
            förhållandena för Norrlandsjordbruket.
          </note>
          <note type="speaker">
            Anf. 81 LENNART BRUNANDER (c):
          </note>
          <note>
            Fru talman! Ulla Löfgren fortsätter att dra slutsatser som inte
            stämmer med verkligheten. De krav Kjell
          </note>
          <note>
            Ericsson har ställt - framför allt de som gäller område
          </note>
          <note>
            4 - är väl tillgodosedda bl.a. i det nya miljöstödet.
          </note>
          <note>
            Där står mycket klart utskrivet att man skall ta särskild hänsyn
            till område 4. Det finns ett dokumenterat behov inom det området
            som är betydligt större än någon annanstans.
          </note>
          <note>
            Jag vet inte riktigt vad Ulla Löfgren har för uppfattning om
            vad som är snabbt. I hennes tappning betyder snabbt att man skall
            vänta, och inte göra någonting nu. Det som krävs i reservationen
            är redan gjort. Är man snabb skall man inte redan ha gjort det,
            utan vänta till sedan, enligt Ulla Löfgren.
          </note>
          <note type="speaker">
            Anf. 82 ULLA LÖFGREN (m):
          </note>
          <note>
            Fru talman! Utreda kan man ju hålla på och göra, men resultatet
            måste komma fram snabbt. Annars kommer äggproducenter, svinproducenter
            och många
          </note>
          <note>
            Norrlandsbönder att lägga ned sin verksamhet innan utredningsresultatet
            kommit fram, och då har vi absolut ingenting vunnit för Norrlandsjordbruket.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 17 december.)
          </note>
          <note>
            6 § Budgetpropositionen för budgetåret 1997.
          </note>
          <note>
            Kommunikationer (utgiftsområde 22)
          </note>
          <note>
            Föredrogs
          </note>
          <note>
            Trafikutskottets betänkande 1996/97:TU1
          </note>
          <note>
            Statsbudgeten för år 1997, utgiftsområde 22 Kommunikationer (prop
            1996/97:1 delvis)
          </note>
          <note type="speaker">
            Anf. 83 TOM HEYMAN (m):
          </note>
          <note>
            Fru talman! När riksdagen den 22 november lade fast de ekonomiska
            ramarna för 1997 enligt Socialdemokraternas och Centerns förslag
            föll också förutsättningarna för det moderata budgetalternativet.
          </note>
          <note>
            Vårt alternativ förutsätter en väsentligt minskad skattebelastning.
            Dagens skattetryck, på drygt 70 %, får orimliga konsekvenser.
            Företagande och nyskapande minskar, och i inget annat civiliserat
            land beskattas de fattiga så hårt som i Sverige. Regeringens ekonomiska
            politik är skadlig för landet, och den bestående höga arbetslösheten
            bekräftar detta.
          </note>
          <note>
            Mindre skatteinkomster ger lägre utgiftsramar. Det är logiskt
            och riktigt, och i vårt förslag kommer de offentliga åtagandena
            att minska på de allra flesta områdena. Men utgiftsramarna är
            redan antagna av riksdagen, enligt den nya budgetordningen, så
            vi har små möjligheter att genomföra besparingar i utskottet.
          </note>
          <note>
            De besparingarna som vi föreslår kan heller inte resultera i
            lägre skattenivåer, eftersom dessa redan är beslutade här i kammaren.
          </note>
          <note>
            Våra övergripande ståndpunkter har vi därför samlat i ett särskilt
            yttrande som finns fogat till betänkandet.
          </note>
          <note>
            För såväl Vägverket som Banverket har vi föreslagit en något
            lägre utgiftsnivå. Vi tror att ett konsekvent upphandlingsförfarande,
            med de skärpta krav på konkurrens som det innebär, kan ge samma
            verksamhetsvolymer till en lägre kostnad. Detta gäller såväl för
            den löpande driften som för de mer långsiktiga investeringarna.
          </note>
          <note>
            De lägre belopp som vi utgått från bör vara fullt realistiska.
            En konkurrensupphandling medför en lägre kostnad än vad regeringen
            har räknat med. Tyvärr har regeringen stoppat den bolagisering
            som redan påbörjats inom Vägverket. Därmed riskerar man att fördröja
            den önskvärda utvecklingen mot ökad upphandling och konkurrens
            på det området.
          </note>
          <note>
            Vi tror också att en översyn bör göras av Vägverkets investeringsplaner
            och att en prioritering bör ske med utgångspunkt från transporteffektivitet,
            miljö och säkerhet. Det kan också finnas anledning att granska
            den standard som styr Vägverkets projektering. Det förefaller
            ibland som om man investerar i en alltför hög standard på vissa
            projekt samtidigt som man inte har ekonomiska möjligheter att
            genomföra andra som är kanske än mer angelägna.
          </note>
          <note>
            En stärkt konkurrensupphandling bör också gälla för Banverket.
            Kanske i än högre grad. Banverket har lyckats i ett par intressanta
            internationella upphandlingar, men för att Banverkets kompetens
            skall kunna bevaras är det viktigt att konkurrensen inom sektorn
            bibehålls. Antalet företag som kan bygga järnväg är få. Med en
            krympande investeringsram finns allt färre intressanta objekt.
            Om Banverket då behåller en allt större andel för egenproduktion
            försvinner kompetensen fort, hos både Banverket och övriga.
          </note>
          <note>
            Konkurrensfrågor är viktiga inom hela transportsektorn. Från
            SJ kommer nu ständigt nya förslag om utglesad eller nedlagd trafik.
            Det är med stor oro som vi följt den senaste tidens debatt om
            dålig lönsamhet.
          </note>
          <note>
            Ekonomin måste finnas med i alla faser, annars riskerar vi få
            ett utbyggt järnvägsnät där ingen har råd att köra.
          </note>
          <note>
            Även för SJ är det viktigt med en fungerande konkurrens. Den
            försiktiga avreglering som trots allt kommit till stånd måste
            få möjlighet att utvecklas.
          </note>
          <note>
            När riksdagen delade det gamla SJ i ett trafikföretag och ett
            banverk var tanken att statens spårdrift skulle finnas hos Banverket.
            Så har det inte blivit helt.
          </note>
          <note>
            SJ har behållit vissa bandelar, trots att man numera saknar banteknisk
            kompetens, något som tydligt framgick när trafiken till Skoghall
            nyligen stoppades av Järnvägsinspektionen. Vissa delar av det
            egna bannätet har SJ dessutom utnyttjat för att hindra den begränsade
            konkurrens som numera är möjlig. En översyn av den statliga spårförvaltningen
            finner vi därför vara angelägen.
          </note>
          <note>
            Fru talman! Regeringens förslag om ny sjöfartspolitik sträcker
            sig långt bortom det kommande budgetåret. Därför har vi inte inkluderat
            detta i vårt särskilda yttrande utan tillsammans med Folkpartiet
            lämnat en reservation, nr 11, som jag härmed yrkar bifall till.
          </note>
          <note>
            Vi kan konstatera att regeringen nu uppfyller ett av sina vallöften,
            kanske ett av de få som man faktiskt lyckas uppfylla. Det är ett
            löfte som på sin tid gavs till ett av de allra minsta LO-förbunden,
            det dåvarande
          </note>
          <note>
            Sjöfolksförbundet.
          </note>
          <note>
            Efter en mycket skicklig kampanj lyckades Sjöfolksförbundet med
            konststycket att få LO att överge sin traditionella inställning
            till industristöd och i stället göra rederistödet till en förutsättning
            för att stödja det socialdemokratiska partiet i valrörelsen 1991.
            Det av oss föreslagna internationella registret blev den hävstång
            som, med stor skicklighet, utnyttjades i denna kampanj.
          </note>
          <note>
            Resultatet är att stora, börsnoterade rederier nu erhåller ett
            kontantstöd för sin verksamhet. Detta, fru talman, i ett ekonomiskt
            läge där den svenska staten inte lever upp till ingångna avtal
            - som tvisten med de statliga pensionärerna visade, där majoriteten
            i förra veckan slopade änkepensionerna, och där vi detta år fått
            många förslag om nedskärningar som drabbat de absolut svagaste
            grupperna i samhället.
          </note>
          <note>
            Man kan fråga sig var logiken finns i detta beslut.
          </note>
          <note>
            I den sjöfartspolitiska utredningen, som jag satt med i, försökte
            jag få fram uppgifter om kostnader för jämförbara båtar under
            olika flagg. Dessa förslag avvisades omgående. Utredningen hade
            fått direktiv att lägga fram ett förslag om rederistöd, och uppgifter
            av det slag som jag begärde störde bara bilden.
          </note>
          <note>
            Svenska redare har, med detta stöd, blivit en sorts modern skattefrälse.
            Men denna gång gäller det inte att hålla med häst och ryttare
            bidra till landets försvar, utan nu gäller det att i stället hålla
            med lämplig båt under svensk flagg.
          </note>
          <note>
            Ingen annan grupp i samhället har tilldelats beskattningsrätt
            för den egna personalen. Motiveringen är skral. Näringen sägs
            gå dåligt, men några bevis för att så verkligen är fallet har
            inte presenterats. Om detta vore receptet för företag som har
            lönsamhetsproblem, varför då stanna vid rederierna? Varför kan
            inte SJ få beskattningsrätten för sin personal? Det skulle dramatiskt
            förändra förutsättningarna för detta plågade verk. Varför kan
            inte kommuner och landsting få beskattningsrätten för sina underställda?
            Den kommunala krisen vore då blott ett minne.
          </note>
          <note>
            Var finns logiken när sjömannen som transporterar malm från Luleå
            till Oxelösund blir skattebefriad men inte lokföraren som kör
            stålämnen från Luleå till
          </note>
          <note>
            Borlänge? Varför skall cementtransporter från Slite till Köping
            vara skattebefriade, men inte vidaretransporten med bil till Örebro?
            Eller varför inte svenska lastbilschaufförer i utlandstrafik?
            Det är också en grupp som har svårt att hantera sina alltför höga
            lönekostnader.
          </note>
          <note>
            Svensk industri arbetar i hård internationell konkurrens. Rederierna
            är ingalunda ensamma om detta.
          </note>
          <note>
            Massaindustrin konkurrerar med brasilianska bruk, och svenska
            bilfabriker möter koreaner och japaner på världsmarknaden. Detta
            är inget unikt. Sverige har länge arbetat med dessa förutsättningar,
            och man har lyckats därför att svensk industri varit modern, effektiv
            och rationell.
          </note>
          <note>
            Vilka effekter ger då den typ av kontantstöd som nu ges till
            rederinäringen? I den ESO-rapport som
          </note>
          <note>
            Finansdepartementet gav ut förra året kan man finna att skattekonomiskt
            negativa effekter konstateras oftast för de konserverande stöden
            som subventionerar produktionen. Denna bild stämmer när man ser
            på den svenskflaggade flottan som i dag har en mycket hög medelålder.
            Är det med omodernt överbemannat tonnage och låga löner som svensk
            sjöfart skall konkurrera?
          </note>
          <note>
            Eftersom sjöfarten är en internationell näring anser även vi
            att det finns fog för synpunkten som har förts fram om att villkor
            bör vara jämförbara mellan olika länder. Därför anser Moderata
            samlingspartiet att sjömän i fjärrfart bör beskattas på samma
            sätt som annan utlandsbaserad personal, dvs. skattefrihet skall
            gälla i Sverige ungefär efter det mönster som i dag gäller för
            det s.k. internationaliseringsavtalet. Sedan får de olika grupperna
            ombord förhandlingsvägen lösa de ersättningsfrågor som då inte
            kommer att omfattas av det svenska trygghetssystemet.
          </note>
          <note>
            Herr talman! Sverige är nu medlem i den europeiska gemenskapen.
            I artikel 92 i traktaten stipuleras att stöd som ges av en medlemsstat
            av vilket slag det än är som snedvrider eller hotar att snedvrida
            konkurrensen är oförenligt med den gemensamma marknaden i den
            utsträckning det påverkar handeln mellan medlemsstaterna.
          </note>
          <note>
            På lång sikt anser även regeringen att stödet till rederierna
            måste upphöra. Så har man i alla fall sagt.
          </note>
          <note>
            Men hur skall den svenska staten med bibehållen trovärdighet
            kunna driva en linje i EU-sammanhang mot rederistöd när man samtidigt
            på hemmaplan leder denna utveckling?
          </note>
          <note>
            Europeisk sjöfart kan lätt bli ett nytt omfattande stödområde.
            Starka krafter i många länder verkar för detta. Erfarenheterna
            från andra stödberoende verksamheter, jordbruk och varvsnäring
            för att nämna några, tycker jag borde vara avskräckande!
          </note>
          <note>
            Budgetpropositionen innehöll också ett förslag till nya sjöfartstaxor.
            Det förslag som regeringen har lämnat var ogenomtänkt och skulle
            innebära stora problem för svensk industri om det genomfördes.
          </note>
          <note>
            Torsten Gavelin kommer strax att utveckla våra gemensamma synpunkter
            som de har framförts i reservation nr 15.
          </note>
          <note>
            Vi står naturligtvis bakom övriga moderata reservationer i betänkandet,
            men jag yrkar inte bifall till dem nu.
          </note>
          <note type="speaker">
            Anf. 84 KARIN STARRIN (c):
          </note>
          <note>
            Herr talman! Det ligger en stor utmaning i själva utformandet
            av trafikpolitiken. Vi måste anstränga oss för att skapa ett kommunikationssystem
            med inriktning mot ett hållbart samhälle. Det gäller att sträva
            efter att få en maximal miljöanpassning, det gäller att sträva
            efter att minska utsläppen från trafiken och det gäller att kunna
            genomföra kretsloppstänkandet även i trafiken.
          </note>
          <note>
            Jag välkomnar självklart den nollvision som man har antagit vad
            gäller trafiksäkerhetsarbetet. Jag tycker att det är flera spännande
            förslag som Vägverket nu presenterar för att just nå nollvisionen
            i trafiksäkerheten.
          </note>
          <note>
            Men jag tycker också att vi här i riksdagen skulle kunna anta
            en nollvision också vad gäller miljöarbetet, en nollvision för
            att få bort de fossila bränslena.
          </note>
          <note>
            Då kan vi lägga upp en rimlig tidsplan för när vi skall vara
            helt befriade från fossila bränslen i trafiken. Det tycker jag
            att vi borde kunna ena oss om här i riksdagen och i vårt trafikutskott.
          </note>
          <note>
            Jag tycker att vi mycket tydligare skall bejaka de alternativa
            försöken som i dag redan är igång, försök med gas och med inte
            minst etanol. Jag förstår inte varför regeringen väntar med att
            lämna besked om en fortsatt skattebefrielse vad gäller skatt på
            etanol. Den befrielse som gäller nu är tillfällig och går ut den
            1
          </note>
          <note>
            januari 1997. Vad händer efter det? Det är verkligen hög tid
            att nu lämna besked om att vi kan fortsätta att stimulera och
            utveckla just drivmedel som etanol.
          </note>
          <note>
            Det betänkande som vi behandlar i dag handlar självklart mycket
            om vägar och järnvägar och om våra anslag för de här områdena
            för 1997. Det är viktigt att vi känner att vi väljer en uppdelning,
            en prioritering, så att vi får ut maximalt för de pengar som vi
            anslår på det här området.
          </note>
          <note>
            Vi från Centerpartiet välkomnar de olika försök som görs för
            att föra över medel från nyinvesteringar till drift och underhåll.
            Det är ungefär 25 miljarder vi hanterar när det gäller utgiftsområde
            22. Av de 25
          </note>
          <note>
            miljarderna går huvuddelen till just nyinvesteringar och drift
            och underhåll av vägar och järnvägar. Jag förstår att det måste
            göras stora ansträngningar från respektive verk så att man kan
            fullfölja de redan startade projekten. Jag förstår att det inte
            finns stora utrymmen för att göra några omfördelningar. Därför
            välkomnar jag den lilla omfördelning som kan göras redan nu, till
            mer anslag för drift och underhåll. Det är viktigt att vi underhåller
            det väg- och järnvägskapital vi har så att vi inte förstör det
            samlade kapitalet.
          </note>
          <note>
            Jag skulle med intresse vilja veta litet mer om var
          </note>
          <note>
            Moderaterna står när det gäller nedskärningar. Vi hörde Tom Heyman
            formulera det som att man gör några nedskärningar. Jag tycker
            att Moderaterna står för ganska kraftiga nedskärningar. Moderaterna
            anslår ungefär 1,8 miljarder mindre i sitt budgetalternativ.
          </note>
          <note>
            För de pengarna får man en hel del projekt. Vad säger
          </note>
          <note>
            Moderaterna om t.ex. Ostkustbanan, kommande investeringar på
            Stambanan, för att nämna några exempel?
          </note>
          <note>
            Det är bra tycker jag att vi i betänkandet också lägger fast
            att anslaget till de enskilda vägarna nu är slutdiskuterat. Nu
            har regeringen förstått att man var fel ute när man halverade
            statsbidraget, och nu kan vi låta de olika vägsamfälligheterna
            och vägföreningarna arbeta i lugn och ro.
          </note>
          <note>
            Man får oerhört mycket väg för pengarna som anslås till de enskilda
            vägarna. Väldigt många människor berörs just av vägarna. Var fjärde
            gods- och persontransport slutar eller börjar med en enskild väg,
            och det är viktigt att man kan ha ett orört statsbidrag också
            framgent.
          </note>
          <note>
            Jag är också oerhört oroad över de olika signaler som vi nu får
            från SJ om att SJ:s situation är allvarlig.
          </note>
          <note>
            Jag vill inte benämna det som en kris. Men det är ändå oerhört
            viktigt att vi förstår att till syvende och sist är det riksdag
            och regering som bär ansvaret för
          </note>
          <note>
            Statens järnvägar. Jag kopplar gärna samman SJ:s ekonomi med
            rubriken - Kostnadsram för köp av interregional persontrafik.
            Olönsam trafik talar vi om i vardagslag.
          </note>
          <note>
            Jag tycker att vi måste ställa oss frågan: Vet vi att
          </note>
          <note>
            SJ får rätt ersättning för den trafik som de bedriver och som
            inte är lönsam?
          </note>
          <note>
            Vet vi exakt detta, eller kan det möjligen vara så att vi behöver
            komplettera just det här anslaget i kommande vårbudget? Det är
            en fråga som jag vill ställa till ordföranden i trafikutskottet
            Monica Öhman, och även till Ines Uusmann.
          </note>
          <note>
            Vi i Centerpartiet tror att det måste utökas. Vi tror fortfarande
            att det är omöjligt att bedriva all den här trafiken på ett marknadsekonomiskt
            sätt. I slutändan har staten ansvaret. Jag vill på det här sättet
            också markera den reservation som vi har, nämligen nr 30
          </note>
          <note>
            som täcker in just det här problemet. Jag yrkar bifall till den.
          </note>
          <note>
            Tom Heyman har talat en hel del om sjöfarten. Vi står bakom den
            reservation som handlar om sjöfartsavgifter och som flera partier
            står bakom. Förslaget i propositionen innebär att vi får en ny
            sjöfartsavgift. Förslaget innebär att den skall börja gälla den
            1
          </note>
          <note>
            januari 1997, men efter diskussioner förstår även regeringen
            att det är fel tidpunkt. Vi reservanter markerar att när det här
            skall samordnas med en miljödifferentierad avgift - det står mycket
            riktigt i propositionen att den skall gälla från den 1 januari
            1998 -
          </note>
          <note>
            måste det bli frågan om en ny avgift. Min fråga till trafikutskottets
            ordförande är också: Varför skall vi behöva ludda till det på
            det här sättet? Är det inte meningen att miljödifferentieringen
            skall få genomslag i den nya totala avgiftstaxa som skall gälla
            från den 1 januari 1998? Då måste det självfallet bli frågan om
            ett nytt förslag, enligt min uppfattning.
          </note>
          <note>
            I det här betänkandet pratar vi också om storstadsöverenskommelserna.
            Det vi skall ta ställning till är den utökade statliga garantin
            på ungefär 1,1 miljarder. Sammantaget blir det då 12,5 miljarder.
            Jag tycker att det förpliktigar i allra högsta grad. Till syvende
            och sist är det riksdag och regering som har ansvaret även för
            Dennispaketet. Jag är helt medveten om att detta är en överenskommelse
            mellan Dennispartierna.
          </note>
          <note>
            Det är de som har ansvaret att utforma ett genomförbart förslag.
            Men det börjar dra ihop sig nu. Nu är det upp till Dennispartierna
            att visa upp en hållbar ekonomisk utveckling för det här paketet.
            Det måste vara ett finansieringssystem som visar att det här projektet
            verkligen går ihop. Statsmakterna har ju visat detta ganska tydligt
            i den proposition som precis nu ligger för behandling. Man måste
            visa upp den här lösningen.
          </note>
          <note>
            Vi i Centerpartiet tror inte att det går att visa en hållbar
            ekonomisk kalkyl utan att projektet minskas.
          </note>
          <note>
            Vi tror att man måste banta bort stora delar av hela
          </note>
          <note>
            Dennisöverenskommelsen. Det gäller Västerleden och
          </note>
          <note>
            Österleden. Men parterna i Stockholmsregionen har nu en stor
            möjlighet att kunna hitta en lösning som verkligen talar för miljön.
            Det kan ske genom att man räddar Riddarholmen, att det tredje
            järnvägsspåret kommer till stånd och att den biltrafik som i dag
            går över Centralbron leds ned i en tunnel. Det är upp till partierna
            i Stockholm att nu bekänna färg. I överenskommelsen mellan Centerpartiet
            och regeringen, dvs.
          </note>
          <note>
            i den kommande propositionen står klart uttryckt att detta skall
            ske i början av 1997.
          </note>
          <note>
            Vi hade önskat att vi i dag skulle slippa yrka bifall till reservation
            nr 5 som utvecklar problemen i Dennisöverenskommelsen. Men vi
            tycker fortfarande inte att det är så tydligt, utifrån de kommentarer
            som vi möter hos de ansvariga i partierna i Stockholm. Därför
            yrkar jag också bifall till reservation nr 5.
          </note>
          <note>
            Reservation nr 6 handlar om biltullssystemet. Vi i
          </note>
          <note>
            Centerpartiet tror inte på det. Vi tycker att man måste sträva
            efter att få fram ett avgiftssystem som klart styr bort onödig
            trafik från innerstaden och verkligen prioriterar kollektivtrafik
            och miljövänliga bränslen.
          </note>
          <note>
            Herr talman! Det finns en hel del andra frågor som också är upptagna
            i trafikutskottets betänkande. Vi har en hel del reservationer.
            Vi står självfallet bakom alla reservationer från Centerpartiet,
            men jag nöjer mig med att yrka bifall till dem som jag redan har
            nämnt.
          </note>
          <note type="speaker">
            Anf. 85 TOM HEYMAN (m) replik:
          </note>
          <note>
            Herr talman! Det är riktigt som Karin Starrin säger att våra
            ramar är lägre. Vi vill ha ett mindre statligt omfång på budgeten.
            Vi tror inte att det är riktigt att låna upp alltför mycket pengar
            för framtida generationer när vi inte riktigt kan betala det själva.
            Då blir det naturligtvis minskningar av ramarna på många håll,
            och blir det så får man prioritera hårdare. En del av de projekt
            som har kommit med på önskelistorna får kanske maka på sig då.
          </note>
          <note>
            Karin Starrin tog upp två exempel, Ostkustbanan och Norra stambanan.
            De får väl rangeras in i den ordning som Banverket och trafikanterna
            tycker är nödvändigt. Man får kanske flytta på en del andra saker.
            Det är kanske inte så nödvändigt att göra en jätteombyggnad vid
            Töreboda. Vad vet vi om det tredje spåret? Nu börjar det plötsligt
            dyka upp järnvägstekniker som säger att det nog går ganska bra
            att klara sig utan det helt och hållet. Man får självfallet titta
            på det här och ta det i den takt som ekonomin tillåter.
          </note>
          <note>
            Jag tycker att det är viktigt att poängtera att mycket av den
            järnvägstrafik som i dag går på Norrlandsbanorna, dvs. Ostkustbanan
            och Stambanan där uppe, är ditskickad av ett felkonstruerat transportstöd
            som gör det dyrare att skicka varorna med båt än med tåg.
          </note>
          <note>
            Karin Starrin tog också upp frågan om enskilda vägar och gladdes
            sig över dessa. Men varför sade
          </note>
          <note>
            Karin Starrin nej till det utskottsinitiativ som vi tog i våras
            för att återställa det anslaget?
          </note>
          <note type="speaker">
            Anf. 86 KARIN STARRIN (c) replik:
          </note>
          <note>
            Herr talman! Nu behandlar vi budgeten för 1997.
          </note>
          <note>
            Anslaget för vägar och järnvägar vad gäller nyinvesteringar är
            ca 10 miljarder. På det anslaget vill Moderaterna göra inskränkningar
            med ungefär 1,5-1,7
          </note>
          <note>
            miljarder. Man har inte preciserat sig tydligare i budgetalternativet.
            Det här får ju stora konsekvenser redan för 1997 för de investeringar
            som just nu genomförs, Tom Heyman. Det är där jag tycker att Moderaterna
            måste vara en aning mer balanserade och förstå att så kraftiga
            neddragningar för ett enda budgetår får stora konsekvenser ute
            i landet. Det skulle vara klädsamt om Moderaterna kunde beskriva
            sitt alternativ när de är ute och talar i olika järnvägs- och
            vägsammanhang. Det sker nämligen inte.
          </note>
          <note>
            Jag bedömer att det var tack vare det initiativ som vi försökte
            ta i mars månad som vi har fått anslaget till enskilda vägar återfört.
            Det var genom kraftig bearbetning och diskussioner med regeringen
            och regeringens företrädare som de förstod att det här var ett
            felsteg som hade tagits i 1995 års budget. Nu måste man återställa
            det. Tack vare den diskussion som vi förde vid det tillfället,
            Tom Heyman, kan vi nu alltså se ett acceptabelt anslag för enskilda
            vägar.
          </note>
          <note type="speaker">
            Anf. 87 TOM HEYMAN (m) replik:
          </note>
          <note>
            Herr talman! Det är inte lätt att diskutera frågan om enskilda
            vägar, när Karin Starrin inte riktigt vet vilken stol hon sitter
            på. Vi hade som sagt kunnat återställa det här redan i mars, men
            det gick inte då.
          </note>
          <note>
            Då var det inte lika angeläget.
          </note>
          <note>
            Det i alla fall bra att det kommer nu. Jag delar
          </note>
          <note>
            Karin Starrins uppfattning att det här är ett förhållandevis
            billigt sätt att driva rätt mycket vägnät.
          </note>
          <note>
            Visst, nedskärningarna på järnvägssidan får konsekvenser - vi
            har aldrig hymlat med det. Vi kan redan i dag se att de investeringsplaner
            som lades fram kanske var alltför optimistiska. Titta på Västkustbanan!
            Man har av andra anledningar inte lyckats förbruka de medel som
            var avsatta för den utbyggnaden; den har skett i väsentligt långsammare
            takt än vad man trodde, av skäl som inte alls har att göra med
            riksdagen. Det är samma sak här; vi får väl göra det i den takt
            som vi har råd med. De angelägna projekten
          </note>
          <note>
            - kanske då framför allt Nordlänken och Osloförbindelserna men
            även utbyggnaden på en del andra viktiga länkar - får kanske då
            maka på sig. Det kan också ha det positiva med sig att prioriteringen
            faktiskt blir bättre och att motiveringen för de utbyggnader som
            görs blir klarare.
          </note>
          <note type="speaker">
            Anf. 88 KARIN STARRIN (c) replik:
          </note>
          <note>
            Herr talman! Jag lyssnade noga på Tom Heymans anförande. Jag
            tänkte: Nu får vi en förklaring till hur
          </note>
          <note>
            Moderaternas budgetalternativ ser ut. Jag förstod då att Moderaternas
            motiv är att man tror på en större konkurrens när det gäller upphandling.
            Moderaterna tror att man kan bli effektivare när det gäller att
            handla upp nya projekt. Men det vi pratar om nu,
          </note>
          <note>
            Tom Heyman, är ju investeringsramarna för 1997, som gäller projekt
            som redan är upphandlade och i full gång, och att man där skulle
            kunna göra så kraftiga neddragningar tycker jag verkar väldigt
            långsökt.
          </note>
          <note type="speaker">
            Anf. 89 TORSTEN GAVELIN (fp):
          </note>
          <note>
            Herr talman! Jag kommer att lägga upp mitt anförande så att jag
            inleder med ett allmänt avsnitt, där jag tar upp Folkpartiets
            syn på trafikpolitiken i allmänhet.
          </note>
          <note>
            Frågan om monopol och konkurrens kommer jag att fördjupa mig
            något i, och därefter berör jag några av våra reservationer i
            betänkandet TU1, som vi nu behandlar. Lennart Fremling kommer
            i sitt anförande senare att ta upp miljöaspekter och järnvägsfrågor.
          </note>
          <note>
            Vi liberaler vill skapa ett samhälle där människor, idéer och
            varor kan resa, förmedlas och transporteras snabbt och effektivt.
            Kommunikationer är samhällskroppens blodomlopp och nervsystem.
            Väl utbyggda kommunikationer inom Sverige är nödvändiga för näringsliv
            och sysselsättning i alla delar av landet. Resor till och från
            arbete, serviceställen och fritidsaktiviteter är viktiga inslag
            i ett fungerande vardagsliv. Goda kommunikationer med utlandet
            är en förutsättning för våra ökande internationella kontakter.
          </note>
          <note>
            Staten har ett övergripande ansvar för kommunikationernas goda
            funktion. Detta ansvar innebär inte att staten har något försteg
            som trafikutövare. Tvärtom är det angeläget att rollerna som ansvarig
            myndighet och operatör klart skiljs åt. Trafikens miljöpåverkan
            varierar starkt. Bl.a. genom rätt utformade ekonomiska styrmedel
            och ökat internationellt samarbete kan staten verksamt bidra till
            en lägre miljöbelastning från trafiken. Säkerhetsarbetet måste
            bli effektivare.
          </note>
          <note>
            Vi liberaler är motståndare till alla former av monopol, vare
            sig de är offentliga eller privata. Vi är övertygade om att fri
            konkurrens är till fördel såväl för den enskilda människan - konsumenten
            - som för producenten och samhället i stort. Den fria konkurrensen
            garanterar lägsta pris på efterfrågad kvalitet.
          </note>
          <note>
            Monopol medför högre priser och lägre utvecklingstakt. En fortsatt
            avreglering och konkurrensutsättning är därför en liberal huvudlinje
            i trafikpolitiken.
          </note>
          <note>
            Herr talman! Ett argument som ständigt går igen i debatten om
            avreglering och kunkurrensutsättning är att konkurrenten "plockar
            russinen ur kakan". Personligen har jag hört det sedan 1960-talet,
            när jag började engagera mig i jordbrukets föreningsrörelse. I
          </note>
          <note>
            dagens debatt om Posten och SJ förekommer det också. Argumentet
            står mig upp i halsen. Jag vill utnyttja den här möjligheten att
            granska och bemöta detta argument mera ingående.
          </note>
          <note>
            Uttrycket "plocka russinen ur kakan" används av den som försvarar
            monopolverksamhet. Konkurrenten
          </note>
          <note>
            - uppstickaren, svartfoten eller vad den nu kallas som utmanar
            monopolisten - sägs plocka russinen ur kakan, dvs. endast gå in
            på den lukrativa delen av marknaden och inte ta ansvar för den
            olönsamma delen.
          </note>
          <note>
            Att ta sig in på en monopolmarknad är mycket svårt.
          </note>
          <note>
            Största, och så gott som enda, möjligheten att lyckas har man
            givetvis där monopolisten tar ut en hög vinst.
          </note>
          <note>
            Om en konkurrent lyckas etablera sig där får konsumenterna på
            denna del av marknaden lägre priser och större utbud. Monopolisten
            blir tvingad att effektivisera och vitalisera sin organisation,
            vilket är till fördel även för den nu f.d. monopolisten.
          </note>
          <note>
            Nå, men resten av kakan, den mindre lönsamma delen av marknaden
            eller den rent av olönsamma -
          </note>
          <note>
            hur går det då med den när uppstickaren plockat russinen ur kakan
            och monopolisten inte längre kan flytta över vinstmedel från den
            lönsamma delen till den olönsamma? Jo, den utjämning, den fördelning,
            som monopolisten skött är enligt min uppfattning en fråga för
            det demokratiska - det politiska - systemet och inte något som
            marknadsaktörer själva skall styra och ställa med.
          </note>
          <note>
            En monopolist vill självklart behålla sitt monopol, som ger lugn
            och ro, höga vinster och minimala krav på förändringar. Hans starkaste
            argument utåt för fortsatt monopol är givetvis att han sköter
            denna fördelning mellan olika starka marknadsdelar och att han
            inte kan fortsätta med det om han får konkurrens.
          </note>
          <note>
            Insynen i hur fördelningen sköts är minimal. Knappast ens styrelsen
            torde vara helt insatt i detta, utan den verkställande ledningen
            gör de bedömningar och disponeringar som man anser behövas. Eftersom
            det oftast rör sig om interna affärsförhållanden är det heller
            inte rimligt att kräva offentlighet och politisk insyn. Vi saknar
            alltså möjligheter att bilda oss en uppfattning om ifall fördelningen
            mellan starka och svaga marknader görs på det sätt som vi önskar
            eller på något annat sätt.
          </note>
          <note>
            Min slutsats är att det är olämpligt att låta en marknadsaktör
            ensam ansvara för den fördelningspolitik som är en konsekvens
            av statens ansvar för att t.ex. en tillfredsställande postservice
            kan erbjudas till alla landets invånare.
          </note>
          <note>
            Den service som marknadsaktörerna själva inte vill erbjuda men
            som samhället anser vara viktig faller det på samhället - det
            politiska systemet med full insyn och öppenhet - att ansvara för.
            Samhället köper upp tjänsten på marknaden, som genom konkurrensen
            kan ge samhället den efterfrågade tjänsten till lägsta kostnad.
            De medel som samhället har för dessa köp kan vara ordinarie skattemedel
            eller medel som tas in från alla marknadsaktörer via koncessionsavgifter
            eller andra former av avgifter.
          </note>
          <note>
            Låt mig ta ett konkret exempel - Postens verksamhet. Postmarknaden
            är avreglerad, och statens ansvar för att postservice erbjuds
            landets alla invånare vilar på Post- och telestyrelsen. Posten
            AB slåss för sin monpolställning, bl.a. med "russinargumentet".
          </note>
          <note>
            Konkurrenterna har tidvis lyckats ta några enstaka procent av
            postmarknaden. Genom sin totala marknadsdominans kan Posten AB
            försvåra för, ja nästan förhindra, konkurrenter att etablera sig,
            men Posten
          </note>
          <note>
            AB har ju också fått stå till svars för brott mot konkurrenslagen
            ett antal gånger. Det är viktigt för postkonsumenterna, och även
            för Posten AB, att en verklig konkurrens etableras på den egentliga
            postmarknaden. Konsumenterna skulle få lägre priser och större
            utbud, och Posten AB skulle nå ökad effektivitet och högre utvecklingstakt.
          </note>
          <note>
            För att ansvara för den rikstäckande betalningsoch kassaservicen
            får Posten AB 200 miljoner kronor per år av staten, dvs. av oss
            skattebetalare. Det är ytterst tveksamt om staten verkligen skulle
            behöva ge denna ersättning till Posten AB, som ju har monopolställning
            i praktiken. Det är dock inte möjligt för oss politiker att gå
            in i Postens affärsredovisning och skaffa oss underlag för en
            korrekt bedömning. Inte ens Riksrevisionsverket klarade av detta.
            Posten kan använda russinargumentet utan att vi kan bemöta det
            i sak. Vi är tvingade att lita på vad Posten säger, och detta
            är en otillfredsställande situation. I stället borde det vara
            så att postmarknaden har ett antal aktörer varav Posten AB inte
            är helt dominerande. Staten skulle då kunna upphandla betalnings-
            och kassaservicen till det lägsta pris som marknaden erbjuder.
            I ett sådant läge skulle koncessionsavgifter kunna diskuteras.
          </note>
          <note>
            Herr talman! Jag övergår så till att kommentera några av våra
            reservationer.
          </note>
          <note>
            Statligt stöd till näringslivet bör avskaffas så fort som möjligt.
            Det är en inställning som Folkpartiet haft under lång följd av
            år. Även näringslivets organisationer hävdar detta - ända tills
            konkreta förslag presenteras.
          </note>
          <note>
            Rederistödet är ett exempel på statligt näringsstöd som vi vill
            avveckla men som näringen slår vakt om.
          </note>
          <note>
            Rederinäringen lever ju i en verkligt internationell konkurrens.
            Olika former av statliga stöd snedvrider dock konkurrensen, och
            en av EU:s viktigaste uppgifter på sjöfartens område är att få
            bort dessa statsstöd.
          </note>
          <note>
            Det är därför mycket angeläget att regeringen med kraft verkar
            för en gemensam sjöfartspolitik utan olika former av subventioner.
            Vi anser också att avvecklingen av rederistödet bör ske i snabbare
            takt och med större belopp än vad utskottet föreslår.
          </note>
          <note>
            I fråga om förslaget till nytt system för sjöfartsavgifter delar
            vi näringsutskottets bedömning att det krävs ett nytt förslag
            från regeringen vad gäller utformningen av de nya och miljödifferentierade
            avgifterna. Att vi behöver förändra våra nuvarande avgifter är
            ofrånkomligt liksom att beslut nu bör fattas om införandet av
            nya avgifter på bl.a. den inrikes sjöfarten. Det förslag som regeringen
            presenterat kan dock få sådana negativa konsekvenser, bl.a. för
            raffinaderinäringen, rederinäringen och den transoceana sjöfarten
            och därmed för hela den svenska exportindustrin, att en översyn
            är motiverad. Regeringen bör därför, enligt vår mening, under
            1997 återkomma till riksdagen med ett nytt förslag till miljödifferentierade
            sjöfartsavgifter med verkan från den 1 januari 1998.
          </note>
          <note>
            Med detta vill jag, herr talman, yrka bifall till reservationerna
            11 och 15. Vi står givetvis bakom alla våra reservationer, men
            för tids vinnande avstår jag från ytterligare yrkanden.
          </note>
          <note type="speaker">
            Anf. 90 KARL-ERIK PERSSON (v):
          </note>
          <note>
            Herr talman! Vi är många som har kritiserat den här ordningen,
            och det är väl befogat, där vi nu fattar beslut om en budgetram
            som egentligen redan är fattade. Mitt i allt det här läggs det
            nu fram en ny proposition om infrastruktur, som avser gälla tio
            år framåt. Det som är slående med den här beslutsgången är att
            det är helt omöjligt att göra några större förändringar, oavsett
            de politiska majoriteterna. Nu debatterar vi egentligen 1997 års
            trafikpolitik, men vi har i bakhuvudet att vi har motionsrätt
            på en proposition som skall gälla tio år framåt.
          </note>
          <note>
            Det som också är slående när det gäller den här ordningen är
            att de propositioner som har kommit till vårt bord har hänvisats
            till 1988 års trafikpolitiska beslut. Därför har jag under förmiddagen
            roat mig med att sitta och läsa litet i den bakomliggande propositionen,
            som hette Trafikpolitiken inför 1990-
          </note>
          <note>
            talet. Det man funderar på vid läsningen är ju om någonting egentligen
            har infriats av 1988 års trafikpolitiska beslut. Regeringen tillsatte
            efter många om och men en kommunikationskommitté, som såvitt jag
            förstod skulle analysera beslutet. Efter vad jag vet har kommittén
            inte gjort detta utan i stället inriktat sig på en ny del.
          </note>
          <note>
            Det kunde vara roligt att få en kommentar till hur det blev med
            järnvägssatsningarna och banavgifterna, som nu vad jag förstår
            är det stora problemet för SJ
          </note>
          <note>
            och deras eventuella fortsatta trafik. Man skrev bl.a. i propositionen:
            "Järnvägen har som masstransportmedel goda förutsättningar att
            konkurrera både vad gäller person- och godstrafik. Järnvägen är
            dessutom rätt utnyttjad ett miljövänligt och energisnålt transportmedel.
            Järnvägen har låga olyckskostnader och har också en stor regionalpolitisk
            betydelse."
          </note>
          <note>
            Vänder man sida står det så här: "Vid avgiftssättningen skall
            järnvägens lägre miljö- och olyckskostnader få genomslag." Då
            frågar man sig: Har de verkligen fått det genomslag som man skrev
            om 1998?
          </note>
          <note>
            Mig veterligt har det inte blivit på det viset, utan det har
            blivit större kostnader för SJ än vad man räknat med. De konkurrensfördelar
            som man då sade skulle vara till gagn för SJ både vad gäller person-
            och godstrafik har väl mer eller mindre gått i stå.
          </note>
          <note>
            Herr talman! När det sedan gäller det här med väginvesteringar
            och den proposition som regeringen avlämnat är det bra att man
            minskar nyinvesteringar i vägar och ökar investeringarna i drift
            och underhåll. I
          </note>
          <note>
            dag ser vi stora brister på dessa områden. Vägverkets möjligheter
            att se efter dåliga vägar har minskat oerhört, som jag ser det.
            Jag kör själv mycket bil och ser att Vägverkets största uppgift
            i dag verkar vara att åka ut och sätta upp varningsskyltar där
            det står "Spårig vägbana". Hur många olyckor på vägtrafikens område
            kan i dag förklaras med att vägen har varit dålig? Det kan vi
            inte se, för den statistiken finns inte. Det skulle vara oerhört
            intressant att få veta hur många kanske framför allt singelolyckor
            men även andra olyckor som beror inte på att folk har kört för
            fort utan på att vägen har varit dålig så att det har uppstått
            vattenplaning och annat. Jag vet att Vägverket försöker se över
            det här, men ett problem är att fordonen ofta är bortkörda efter
            en olycka.
          </note>
          <note>
            När det gäller anslaget till enskilda vägar har många före mig
            talat om att det är bra att detta höjs.
          </note>
          <note>
            Men vad jag förstår skriver man också i budgetpropositionen att
            man tror att antalet enskilda vägar kommer att öka. Då är frågan
            om pengarna räcker till.
          </note>
          <note>
            Det här är ju inte en återställare i den meningen att man ger
            exakt lika mycket pengar som förut. Ökar antalet enskilda vägar
            måste man väl i rimlighetens namn komma tillbaka med mera pengar
            till dessa, som jag ser det, om det skall stämma överens med det
            som många har sagt om att enskilda vägar har en oerhört stor regionalpolitisk
            betydelse.
          </note>
          <note>
            När det sedan gäller luftfarten, herr talman, har man sagt att
            de norrländska flygplatserna i inlandet också har en oerhört stor
            regionalpolitisk betydelse.
          </note>
          <note>
            När man fattade det trafikpolitiska beslutet, och även vid ett
            beslut 1993, talade man också om regionalpolitisk betydelse för
            Norrlands inland och sade att det var en angelägenhet för hela
            landet att se till att dessa kommunala flygplatser fick hjälp
            och stöd.
          </note>
          <note>
            Ja, det är ju bra att man erkänner, men de kommunala flygplatserna
            lever inte på något erkännande härifrån eller någon annanstans
            ifrån, utan man behöver ha medel.
          </note>
          <note>
            När det gäller Arvidsjaur, som ett enda exempel, vet jag att
            man för att man skall klara sin kommunala flygplats lägger en
            skattekrona per hushåll direkt till denna flygplats. Skulle den
            flygplatsen mot förmodan läggas ned skulle det få stora konsekvenser
            för bl.a.
          </note>
          <note>
            Arvidsjaur, som har fått en etablering av företag som egentligen
            kunde ha legat på något helt annat ställe i landet om man inte
            i Arvidsjaur bl.a. hade haft möjlighet till direktflyg.
          </note>
          <note>
            Till detta betänkande har jag och Elisa Abascal
          </note>
          <note>
            Reyes när det gäller flygplatser fogat en reservation om Schengenavtalet.
            I budgetpropositionen skriver man - slarvigt, som jag ser det
            - att det kommer att kosta några hundra miljoner kronor att upprätthålla
            det. Vi har ju inte skrivit på detta avtal än. Tar man ansvar
            för sådana här saker borde man ha haft en diskussion här i riksdagen
            om ifall vi över huvud taget skall gå med, vad det kostar och
            vad det innebär. Men den 19 december skriver regeringen på Schengenavtalet.
            Sedan skall detta avtal kanske - det är inte klart än - debatteras
            i riksdagen, och sedan skall det ratificeras. Tala om omvänd beslutsgång!
          </note>
          <note>
            Här har vi redan reserverat pengar till flygplatserna, men vi
            vet inte exakt hur mycket det är. Vi vet inte heller varifrån
            pengarna skall tas och vad detta innebär i stort, men vi har anslagit
            pengar. I vissa fall finns det alltså pengar. Var de finns vet
            vi inte, men de finns i alla fall, och vi anslår medel.
          </note>
          <note>
            Flera har varit inne på sjöfarten, t.ex. vad gäller farledsavgifter
            o.d. Jag hoppas verkligen att regeringen har tagit till sig det
            som står i det här betänkandet och kommer tillbaka snabbt med
            ett förslag som inte gör att sjöfarten på något sätt missgynnas
            när det gäller kommunikationer. Man har alltid talat om att kommunikationer
            omfattar fyra trafikslag: väg, järnväg, sjöfart och flyg. Vi måste
            få ett system som gör att sjöfarten inte missgynnas på något sätt
            av andra konkurrenter eller konkurrerande länder. Vi måste ha
            en likhet, så att inte svensk sjöfart utsätts för en konkurrens
            som man inte klarar av tack vare att andra länder har ett avgiftssystem
            som gynnar dem och missgynnar svensk sjöfart.
          </note>
          <note>
            Herr talman! Jag har varit och lyssnat på kommunikationsministern
            vid olika tillfällen. Det kan ju vara roligt och intressant, men
            det gör en också fundersam.
          </note>
          <note>
            Jag lyssnade på kommunikationsministern på ett seminarium på
            Arlanda, där de nordiska transportministrarna var med. Kommissionären
            Neil Kinnock var också där. Då sade kommunikationsministern bl.a.
            att vi skall ha bra vägar till alla ställen och platser i landet.
            Det skulle vara roligt att höra om hon kunde utveckla detta och
            vad det innebär. Sedan var jag på
          </note>
          <note>
            Världssjöfartens dag i Göteborg, och då var sjöfarten helt överlägsen
            alla andra transportmedel.
          </note>
          <note>
            Min fundering är nu: Vad är det som gäller egentligen? Stämmer
            inte samordningen mellan de olika trafikslagen? Är det bara här
            i riksdagen man säger det ibland? Säger man något helt annat när
            man är på andra platser i landet och träffar andra transportörer
            eller dem som bedriver kommunikationer på något sätt?
          </note>
          <note>
            Med detta, herr talman, vill jag yrka bifall till reservationerna
            1, 5, 6 och 26.
          </note>
          <note type="speaker">
            Anf. 91 KARIN STARRIN (c) replik:
          </note>
          <note>
            Herr talman! Det var glädjande att höra att Karl-
          </note>
          <note>
            Erik Persson värnar om de små flygplatserna och tar upp hur viktiga
            de är för det regionala flyget, inte minst i skogslänen.
          </note>
          <note>
            Vi i Centerpartiet tycker att man måste väga in ett mer regionalpolitiskt
            stöd i stödet till de små flygplatserna. Vi tycker att det är
            olyckligt att man nu halverar stödet till just flygplatserna i
            skogslänen. Vi tycker att man måste fylla upp detta med ca 15
            miljoner för att kunna komma tillbaka till utgångsläget.
          </note>
          <note>
            Vi finansierar inte detta med en utökad ram, utan vi pekar på
            en finansiering som vi tycker kan gå helt utanför statsbudgeten.
            Luftfartsverket kan ta ut en avgift för alla andra inrikes flygresor
            för att täcka upp det här viktiga flyget.
          </note>
          <note>
            Detta har vi täckt in i reservationen 22, och jag välkomnar att
            Karl-Erik Persson kan bifalla den här reservationen, som jag nu
            yrkar bifall till.
          </note>
          <note type="speaker">
            Anf. 92 KARL-ERIK PERSSON (v) replik:
          </note>
          <note>
            Herr talman! Jag delar Karin Starrins uppfattning om regionala
            flygplatser. Vi hade också med det i vår motion till den här propositionen,
            men vi talade om att man skulle ta de här 15 miljonerna kronor
            - vi är överens om summan också - från väginvesteringar. Vi har
            alltså olika finansieringsalternativ för detta.
          </note>
          <note>
            Jag tror att detta att ta ut avgift på annat flyg kanske kunde
            ha varit ett tillvägagångssätt, men tyvärr hade vi inte möjlighet
            att diskutera varifrån vi skulle ta pengarna, och därför är vi
            oense.
          </note>
          <note>
            Jag och Vänsterpartiet kommer inte att stödja Karin Starrins
            reservation, utan vi kommer att lägga ned våra röster som en markering
            av att vi tycker att detta är viktigt.
          </note>
          <note type="speaker">
            Anf. 93 ELISA ABASCAL REYES (mp):
          </note>
          <note>
            Herr talman! Inför dagens debatt är det på sätt och vis svårt
            att fylla ut det politiska resonemanget med den här nya budgetprocessen
            när ramarna redan är beslutade. I dag avses att vi skall debattera
            innehållet i budgetramarna. Det är det politiska avsnittet, och
            det är det som är mest intressant. Men själva ramen kan bara debatteras
            i förhållande till andra sektorer, och därmed faller också något
            av den politiska diskussionen vad gäller innehållet.
          </note>
          <note>
            Miljöpartiet de gröna har inga ideologiska motsättningar till
            att exempelvis höja vissa anslag inom utgiftsområde 22, som vi
            i dag debatterar, men det är inte möjligt i förhållande till det
            läge vari vi befinner oss i dag. Vi måste göra sådana prioriteringar
            att det inte är möjligt att höja ytterligare.
          </note>
          <note>
            Därför föreslår Miljöpartiet de gröna en ram för det här utgiftsområdet
            om sammanlagt 24 miljarder kronor för budgetåret 1997. Detta anslag
            skiljer sig med 1,1 miljarder kronor från regeringens förslag.
          </note>
          <note>
            Den största skillnaden ligger förstås i anslagen till byggande
            av vägar och järnvägar. Miljöpartiet de gröna vidhåller att infrastrukturinvesteringar
            har en betydelse, en mycket stor sådan, för den framtida trafikpolitiken
            och den framtida trafikutvecklingen, inte minst för miljön.
          </note>
          <note>
            Vi är inte intresserade av sådana investeringar som vi vet ger
            en oacceptabelt stor miljöpåverkan och vars effektivitet i förhållande
            till olika kriterier man verkligen kan ifrågasätta. Vi satsar
            följaktligen mer på järnväg än väg i förhållande till regeringen,
            och i runda tal rör det sig om 1,2 miljarder kronor mer till nya
            järnvägsinvesteringar 1997 och 3,1 miljarder kronor mindre till
            nya väginvesteringar. Utifrån detta beräknar vi att en del väginvesteringar
            till förmån för trafiksäkerhet kan genomföras samtidigt som man
            satsat på att påbörja ett antal viktigare järnvägsprojekt, inte
            minst där det finns klara beläggningsproblem och problem med kapaciteten.
            Vi vill dock återkomma till det här i vår motion med anledning
            av den proposition som regeringen har lagt fram angående framtidens
            infrastruktur.
          </note>
          <note>
            Herr talman! Förutom rena budgetfrågor behandlas i det här betänkandet
            också framtiden för Aktiebolaget Svensk Bilprovning och den övergripande
            framtida sjöfartspolitiken. Jag återkommer senare till de här
            två väldigt viktiga sakerna, men jag vill först göra ytterligare
            några kommentarer om trafikutskottets betänkande som behandlas
            i dag och som handlar om budgeten.
          </note>
          <note>
            Den senaste tiden har vi kunnat höra ministern väldigt flitigt
            använda ordet arbetsro. Någonting händer, det kanske blir kris
            i en verksamhet eller situationen blir väldigt allvarlig, nya
            uppgifter når politiker, staten har huvudansvar, vi debatterar
            i riksdagen, medierna granskar, det händer väldigt mycket och
            ministern hänvisar till arbetsro i stället för konkreta åtgärder.
            Så sade kommunikationsminister Ines Uusmann beträffande SJ:s situation:
            SJ skulle ha arbetsro. Vi kan notera att samma välbeprövade argument
            - eller vad man skall kalla det för - används för Dennispaketet.
          </note>
          <note>
            Där har vi också en hel del oklarheter. Vi har reviderade prognoser
            och reviderat underlag. Vi har en osämja de uppgörande partierna
            emellan om hur investeringarna kan tänkas se ut och hur de skall
            utformas, inte minst när det gäller vägtunnlarna. I stället för
            att föreslå konkreta åtgärder och agera kraftfullt -
          </note>
          <note>
            dvs. ta initiativ till en omförhandling, vilket regeringen mycket
            väl kan göra - hänvisar kommunikationsministern återigen till
            att Dennisförhandlarna behöver arbetsro. Börjar termen inte bli
            litet väl utsliten? Den har använts så många gånger under en så
            kort period.
          </note>
          <note>
            Jag hoppas att jag i framtiden kan få en bättre ursäkt och en
            bättre förklaring till varför man inte tar till konkreta åtgärder.
          </note>
          <note>
            Utifrån det jag har sagt hoppas jag att vi kan undvika en diskussion
            om arbetsrons för- och nackdelar, för det är inte det som avses.
            Det är just bristen på konkreta åtgärder. Jag undrar om kommunikationsministern
            tappar greppet när det uppstår kriser inom hennes arbetsområde,
            eller om det finns ett intresse från regeringen att inte öppet
            redovisa vilka framtidsutsikter vissa verksamheter har. Detta
            skulle i viss mån också kunna gälla Posten. Vi har beslutat om
            en lag som inte kommer att efterlevas.
          </note>
          <note>
            Miljöpartiet, Centern och Vänsterpartiet har ställt en gemensam
            reservation. Centerns och Vänsterpartiets företrädare har yrkat
            bifall till den. Där begärs bl.a. ett moratorium för påbörjat
            byggande och att en omförhandling skall ske. Jag vill understryka
            att det finns förutsättningar för det i dagsläget.
          </note>
          <note>
            Jag vill kort ta upp det som Karl-Erik Persson nämnde. Det gällde
            Schengenanpassningen av svenska flygplatser. Ombyggnaden skall
            kosta några hundra miljoner. Är det närmare 200 miljoner än 950
            miljoner?
          </note>
          <note>
            Vi har en ny budgetprocess, som framför allt syftar till att
            ge oss en bättre kontroll över statsfinanserna. Detta sätt att
            handskas med politiska beslut i anslagsfrågor tycker jag är högst
            oansvarigt. Jag tycker att utskottet har fattat beslut på ett
            bristfälligt underlag. Det är väldigt tråkigt.
          </note>
          <note>
            Herr talman! När det gäller SJ:s kris månar Miljöpartiet främst
            om att vi skall kunna hålla volymerna uppe. Tågresandet skall
            bli så tillgängligt som möjligt för ett stort antal människor
            och gods. Mot bakgrund av den senaste tidens turbulens och SJ:s
            delårsrapport, där stora förluster redovisas, har vi verkligen
            anledning att känna oro inför framtiden. Vi anser att SJ:s situation
            måste ses i ett helhetsperspektiv. De åtgärder som riksdag och
            regering kan genomföra måste vara inriktade på helhetslösningar
            i ett långsiktigt perspektiv.
          </note>
          <note>
            Att bara ta bort banavgifterna för SJ, såsom
          </note>
          <note>
            Vänsterpartiet föreslår, kan vi inte ställa upp på, dels därför
            att det skulle leda till en mycket konstig situation för mindre
            operatörer, dels därför att det faktiskt är rimligt att en del
            av underhållskostnaden avspeglas på biljettpriset för den enskilde
            resenären. Detta ingår också. Man skall vara så pass rakryggad
            att man vågar säga att även järnvägen skall betala en del av sina
            kostnader.
          </note>
          <note>
            Sedan har vi en skattepolitik där de olika trafikslagen kommer
            att prissättas utifrån de kostnader de har. Vägtrafiken får kanske
            en högre prislapp från statens håll. Man kan ha en hårdare prissättning
            därför att vägtrafiken orsakar större slitage. Men att ensidigt
            slopa banavgiferna för SJ hjälper inte järnvägen.
          </note>
          <note>
            Vi vänder oss mot den subvention som Vänsterpartiet föreslår,
            men vi kommer själva med en liknande subvention. Den konkreta
            åtgärd som Miljöpartiet föreslår i ett kortsiktigt perspektiv
            är att man utökar anslaget för upphandling av den olönsamma trafiken
            med 147 miljoner. Jag vill återkomma till det jag sade om att
            frågan måste ses i ett helhetsperspektiv. Vi kan återkomma till
            en framtida lösning vad gäller SJ:s konkurrenskraft i samband
            med exempelvis skattepolitiken. I dagsläget föreslår vi höjda
            anslag för uppköp av trafik. Vi subventionerar på ett sådant sätt
            att vi ökar tillgängligheten - vi räddar inte bara företagens
            dåliga ekonomi.
          </note>
          <note>
            Herr talman! När det gäller den framtida sjöfartspolitiken kan
            jag säga att en utredning låg till grund för det förslag som regeringen
            har lagt fram. Man kan konstatera att det trots allt rått en ganska
            stor enighet mellan partierna i riksdagen om vad man vill med
            sjöfarten i framtiden. Jag tycker att det är glädjande att de
            flesta partier bejakar sjöfarten som transportmedel och att vi
            nu gemensamt kan fatta beslut om en politik som faktiskt syftar
            till att stärka den svenska sjöfartens framtid. Det finns förstås
            några undantag.
          </note>
          <note>
            Med anledning av Sveriges medlemskap i Europeiska unionen följer
            självfallet vissa komplikationer.
          </note>
          <note>
            En sådan är att vi tvingas ändra vårt system för sjöfartsavgifter.
            Jag menar då inte den förändring som innebär milöanpassning av
            sjöfartsavgifterna med ett miljödifferentierat system, utan den
            förändring som gäller avgiftsbeläggning av inrikessjöfarten. Miljöpartiet
            stöder självfallet förslaget om miljöanpassning, men vi anser
            inte att det skall genomföras på det sättet som utskottet föreslår.
            Vi delar den uppfattning som framförts av andra partier om att
            genomförandet kan bli ett hot mot några större svenska hamnar
            och till viss del mot den svenska sjöfarten.
          </note>
          <note>
            Jag tror att EU-kommissionens påbud måste tolkas som ett utslag
            för det kaos som fortfarande råder inom sjöfartens område ute
            i Europa. Vissa länder - starka sjöfartsnationer - har fortfarande
            en prissättning som syftar till att gynna deras egna hamnar och
            deras egen flotta. Det är förstås oacceptabelt. Frågan är hur
            länge vi kan ha en sådan situation. Jag litar på att regeringen
            arbetar aktivt för att klara dessa saker.
          </note>
          <note>
            Vi stöder den reservation vi har ställt tillsammans med Centern,
            Folkpartiet och Moderaterna i detta avseende. Jag tycker att det
            är underligt att riksdagen inte kunde få ta del av ett reviderat
            förslag, vilket denna reservation faktiskt skulle ha inneburit.
          </note>
          <note>
            Det finns en del frågor som man självfallet måste ta tag i. Det
            gäller de ekonomiska förutsättningarna för sjöfarten. Vi motsätter
            oss inte att rederistödet avvecklas. I viss mån delar vi den syn
            som framförts av Tom Heyman och Moderaterna, dvs. att industristöd
            i en enda sektor kan vara tveksamt. Det finns andra sätt att stödja
            sjöfarten på, visserligen ekonomiskt, som inte är lika direkta
            som rederistödet.
          </note>
          <note>
            Man bör utreda dessa i framtiden. Miljöpartiet är inte i dagsläget
            berett att ta ställning till dem, men vi finner dem klart intressanta.
            Det gäller t.ex. den beskattning som gäller utförsäljning och
            införskaffande av nytt tonnage. Man skulle också kunna tänka sig
            att vi kan göra stora samhällsvinster, med tanke på att det finns
            väldigt stora potentialer för rationaliseringar vad det gäller
            utsläpp och förbränning på fartygen. Om det finns möjlighet att
            utreda denna fråga som en skattefråga vore det väldigt bra.
          </note>
          <note>
            Vi vill lägga särskild tonvikt på miljöanpassning av farlederna,
            särskilt i de känsliga skärgårdsområdena, där erosionen blir ett
            väldigt stort hot mot flora och fauna. Vi har debatterat denna
            fråga i flera år utan att lyckas komma till någon riktig lösning
            som givit acceptabla villkor för de känsliga biotoperna i skärgården.
          </note>
          <note>
            Vi har förslagit att vi skall vara hårdare vad gäller utsläpp
            och användning av hjälpmotorer i stället för strömförsörjning
            från land. Sjöfartsverket skall ges uppdraget att utarbeta bestämmelser.
            Vi anser att man, där det är befogat, skall sköta strömförsörjningen
            från land i stället för att göra onödiga utsläpp.
          </note>
          <note>
            Vi anser också att de sjöburna transporterna av olja skall ske
            med fartyg som har dubbla skrov för att minska utsläppsrisken
            inte minst vid olyckor.
          </note>
          <note>
            Fru talman! När det gäller Miljöpartiets reservation om förlista
            fartyg i Östersjön kan jag säga att det inte bara är farlig bunkerolja
            som sipprar ut som vi är oroliga för. Vi är även oroliga för en
            hel del andra utsläpp. Vi tycker att det är konstigt att utskottet
            har avslagit Miljöpartiets motion i detta avseende. Man säger
            i princip att Sjöfartsverket kan göra vad det vill.
          </note>
          <note>
            Utskottet förutsätter att Sjöfartsverket aktualiserar frågan,
            och det är en motivering som heter duga.
          </note>
          <note>
            Utifrån det resonemanget behöver vi inte fatta särskilt många
            beslut alls. Vi får lita till Sjöfartsverkets sunda förnuft, eftersom
            den politiska viljan uppenbarligen inte räcker till.
          </note>
          <note>
            När det gäller bilprovningen stöder Miljöpartiet regeringens
            förslag om ett fortsatt monopol för AB
          </note>
          <note>
            Svensk Bilprovning. Folkpartiets representant sade från talarstolen
            att Folkpartiet är emot alla monopol.
          </note>
          <note>
            När skall ni avreglera kungahuset? När skall ni avreglera Polisen?
            Det är väl konsekvensen av att ni säger att ni är emot alla monopol?
          </note>
          <note>
            Det är självklart att vi inte har någon ideologisk fot att stå
            på i detta sammanhang.
          </note>
          <note>
            Ur vårt perspektiv är det intressant att se de regionalpolitiska
            och säkerhetsmässiga effekterna. Här har det konstaterats att
            säkerhetsaspekten kommer i kläm vid en avreglering av Bilprovningen
            inte minst ur den regionalpolitiska aspekten då stationer långt
            ute i glesbygden som i dag absolut inte bär sina kostnader helt
            enkelt skulle tvingas att läggas ned.
          </note>
          <note>
            Slutligen skulle jag vilja uppmärksamma anslaget till drift och
            vidmakthållande av enskilda vägar. Det har debatterats en del
            i dag. Jag måste säga att jag nästan är chockad, fastän man sett
            det mesta, över det sätt som Centern har behandlat den här frågan
            på. Nu vill man ta emot folkets hyllningar för att man lyckats
            förmå regeringen, som Centerns företrädare här sagt, att förstå
            att det är dags att höja anslaget. Just från den här talarstolen
            frågade jag våren 1995 i den finanspolitiska debatten hur Centern
            kunde göra en kovändning - det hade varit sju talare uppe i talarstolen,
            och man hade en mängd motioner och reservationer -
          </note>
          <note>
            och gå med på en uppgörelse så att ett av Centerns viktigaste
            krav på det trafikpolitiska området inte går igenom. Hur går det
            ihop? Ni var med och genomförde den sänkningen passivt. Ni hade
            ingen reservation i det betänkande som finansutskottet lade fram
            med anledning av statsbudgeten och där anslaget ingick.
          </note>
          <note>
            Sedan kommer ni och säger att ni har tagit ett initiativ.
          </note>
          <note>
            Ja visst, då ville vi i de andra partierna göra en omfördelning
            av anslagen förra året. Det sade ni också nej till. Nu har vi
            fått en höjning igen, men vi är fortfarande inte uppe i det gamla
            anslaget. Ni tar alltså ära för någonting som ni varit med om
            att rasera förut och nu bygger upp. Jag tycker att det är ett
            hemskt sätt att föra politik på.
          </note>
          <note>
            Jag är litet orolig för uppdelningen i debatten för
          </note>
          <note>
            Folkpartiets del. Lennart Fremling skall tala om Folkpartiets
            miljöpolitik. Vi vet att Lennart Fremling inte fått stöd för många
            av de motioner med miljöinriktning som han väckt i utskottet.
            Det är bl.a. jag som har stött några av reservationerna. Jag kan
            i dagens betänkande hänvisa till den motion som Lennart
          </note>
          <note>
            Fremling m.fl. skrev om Dennispaketet. Jag hade föredragit att
            Folkpartiets miljöpolitik hade redovisats av någon som åtminstone
            yrkat på den i utskottet.
          </note>
          <note>
            Herr talman! Jag hade gärna räknat upp våra reservationer, men
            jag förstår att min taletid är slut. Jag vill yrka bifall till
            reservationerna 2, 20 och 26
          </note>
          <note type="speaker">
            Anf. 94 KARL-ERIK PERSSON (v) replik:
          </note>
          <note>
            Herr talman! Miljöpartiet får väl ha vilka uppfattningar som
            helst hur man bäst skall hjälpa SJ. Men jag tror att det är litet
            fel att blanda ihop banavgifter och upphandling. Bägge två har
            till syfte att se till att det finns trafik på spåren. Att en
            sänkning av banavgifterna endast skulle komma SJ till del är inte
            riktigt sant i och med att det finns andra som kör på banan och
            som betalar samma banavgift som SJ. Oavsett om man ändrar banavgifter
            eller upphandling är det ganska konkurrensneutralt. Det beror
            på vilken nivå man väljer. Det behöver inte vara fråga om något
            motsatsförhållande. Vi tyckte att alternativet banavgifter skulle
            vara det bästa. Den del som går bra för SJ i dag är persontrafiken
            mellan de stora städerna. Den delen har man också en banavgift
            på, och det klarar SJ
          </note>
          <note>
            säkert av.
          </note>
          <note type="speaker">
            Anf. 95 ELISA ABASCAL REYES (mp) replik:
          </note>
          <note>
            Herr talman! Jag anser inte att det är en sammanblandning. Jag
            vill ifrågasätta det förslag som Karl-
          </note>
          <note>
            Erik Persson förordade. Vad blir situationen för t.ex.
          </note>
          <note>
            Inlandsbanan AB som tar ut avgifter i dag? Skall den inte få
            ta några avgifter av SJ heller? Är det detta man förutsätter?
          </note>
          <note>
            Den andra fråga jag hade var på vilket sätt detta går ihop med
            resonemanget att trafikslagen skall betala sina egna kostnader,
            Karl-Erik Persson. Är de inte ens beredda att betala sina underhållskostnader,
            blir det väldigt svårt att i längden propagera för ett trafikslag.
            I så fall bör man i stället ha en skattepolitik som gör att man
            beskattar hårdare t.ex. miljöpåverkan som andra trafikslag har
            och som i dag gynnas på så sätt att de inte beskattas lika hårt
            i förhållande till såväl sjöfart som järnvägstrafik. Man tar ju
            inte hänsyn till de kostnaderna. Vi vill att man skall ta hänsyn
            till kostnader för miljöförstörelse, men inte så att järnvägen
            helt enkelt slipper betala sina underhållskostnader. Det är ingen
            bra lösning.
          </note>
          <note type="speaker">
            Anf. 96 KARL-ERIK PERSSON (v) replik:
          </note>
          <note>
            Herr talman! Jag förstår tankegångarna, men att komma åt hela
            skattepolitiken vad gäller trafikpolitiken är litet svårt i och
            med att vi så att säga inte har det på vårt bord. Det vi har på
            vårt bord är den del som jag har redovisat. Vi kan visst sänka
            banavgifterna.
          </note>
          <note>
            Det är en annan sak att de olika trafikslagen inte bär sina egna
            kostnader. Då kommer vi in på skattesatsen framför allt för de
            tyngre fordonen. Där sitter vi, tycker jag, mer eller mindre i
            en rävsax. Det kommer vi inte heller att kunna avgöra själva här,
            utan det kommer att bli en EU-anpassning. Då har vi en annan situation.
            Den enda möjlighet vi har att bedriva järnvägstrafik är att vi
            försöker lösa frågan själva. När det gäller kostnaderna för den
            tyngre trafiken har vi en helt annan situation. Den ser jag som
            ett stort bekymmer.
          </note>
          <note type="speaker">
            Anf. 97 ELISA ABASCAL REYES (mp) replik:
          </note>
          <note>
            Herr talman! Jag delar Karl-Erik Perssons oro inför framtiden
            med tanke på de miljöanpassningar som vi kommer att möta.
          </note>
          <note>
            Att upphandla trafiken garanterar åtminstone trafiken och ger
            också ett statligt stöd. Det tycker jag inte är helt negativt
            i det här sammanhanget. Det gör att vi kan tillgodose det trafikbehov
            som finns även om vi inte kan utgå från verklig efterfrågan eftersom
            det ekonomiska underlaget saknas för "vanliga"
          </note>
          <note>
            människor. Ett helt konsekvent sätt för oss att stärka järnvägens
            konkurrenskraft och framför allt att erbjuda människor ett bra
            alternativ är att öka upphandlingskostnaden. Att ta bort banavgifterna
            leder in i ett omöjligt resonemang i längden därför att om inte
            SJ
          </note>
          <note>
            ens förmår betala underhållskostnaderna kommer vi aldrig att
            få en politik som gör att vägtrafiken kommer att betala sina kostnader
            fullt ut.
          </note>
          <note>
            Det är möjligt att vi siktar högt när vi säger att man skall
            ha en övergripande syn och se på hela skattepolitiken, men det
            är vad vi anser vara en konsekvent politik. Man måste se det hela
            i ett större sammanhang och se det också i det skattepolitiska
            perspektivet, inte enbart avgränsat från område till område, vilket
            problem uppstår men den här nya budgetprocessen. Men jag hoppas
            att vi kan komma kring den.
          </note>
          <note type="speaker">
            Anf. 98 TORSTEN GAVELIN (fp) replik:
          </note>
          <note>
            Herr talman! Elisa Abascal Reyes är orolig för att vi inte är
            konsekventa när vi inte kräver att kungahuset skall avregleras,
            vilket vi kräver när det gäller
          </note>
          <note>
            Bilprovningen. Jag tycker att jämförelsen kanske är något långsökt.
            Om vi skall betrakta kungahuset som en serviceverksamhet eller
            en affärsverksamhet kanske vi får ta oss en tankeställare när
            det gäller vår inställning. Vi tycker inte att kungahuset bedriver
            någon serviceverksamhet eller affärsverksamhet gentemot medborgarna.
            Alternativet är en president som statschef, som onekligen också
            skulle ha en monopolställning.
          </note>
          <note>
            Vi vill avreglera Bilprovningen och konkurrensutsätta den därför
            att Bilprovningen haft svårigheter med att erbjuda den service
            som vi som konsumenter är i behov av.
          </note>
          <note type="speaker">
            Anf. 99 ELISA ABASCAL REYES (mp) replik:
          </note>
          <note>
            Herr talman! Det var förstås en tillspetsad jämförelse. Men det
            var litet tråkigt att Torsten Gavelin inte noterade den andra
            jämförelsen, nämligen den med
          </note>
          <note>
            Polisen. Hur skall man tolka ett uttalande från Folkpartiets
            representant Torsten Gavelin när han säger att ni liberaler är
            mot alla monopol? Vad innebär det i längden? Jo, det innebär att
            man har ett ideologiskt synsätt på olika verksamheter och inte
            ger aktning för flexibilitet, inte tittar på målen, vad man har
            för syfte, vad man vill uppnå med en viss verksamhet.
          </note>
          <note>
            Vi vill uppnå med Bilprovningens verksamhet säkerhet, service,
            tillgänglighet, låga priser och en regional spridning. Det kommer
            inte att uppnås med en avreglering, eftersom det finns så många
            stationer i dag t.ex. i Norrland som absolut inte bär sina egna
            kostnader. Vilken alternativ operatör vill göra det? Vi har exempel
            bl.a. från Tyskland som visar på att anmärkningsfrekvensen sjunkit
            drastiskt, betydligt mer i förhållande till vad kvaliteten på
            bilarna har gjort när man har avreglerat. Den situationen vill
            vi inte se i
          </note>
          <note>
            Sverige.
          </note>
          <note>
            Därför frågar jag återigen: Är ni helt fångna i ett ideologiskt
            synsätt, eller kan ni tänka er att föra ett resonemang om de praktiska
            konsekvenserna av en avreglering av Svensk Bilprovning? Vilka
            är er syften med verksamheten som sådan?
          </note>
          <note type="speaker">
            Anf. 100 TORSTEN GAVELIN (fp) replik:
          </note>
          <note>
            Herr talman! Jag behöver väl inte argumentera när det gäller
            Polisen, Försvaret och Domstolsväsendet.
          </note>
          <note>
            Det är väl självklart att det finns samhällssektorer där ett
            affärsmässigt resonemang inte kan föras. Vad vi är emot är när
            samhället bedriver affärsverksamhet i monopolställning eller när
            privat affärsverksamhet bedrivs i monopol. Det är då det uppstår
            effekter som skadar ekonomin, både för den enskilde och för samhället.
          </note>
          <note>
            Vad gäller Bilprovningens monopol kan jag till en liten del hålla
            med Elisa Abascal Reyes om att det kan vara problem med myndighetsdelen
            i bilprovningsverksamheten. Men de farhågor som Elisa Abascal
          </note>
          <note>
            Reyes framför, att det skulle innebära svårigheter i glesbygd
            osv., är helt ogrundade, eftersom det runt om i landet finns serviceverkstäder
            som kan stå för den trafiksäkerhetsbedömning och det test som
            det handlar om. Dessa verkstäder måste naturligtvis få en auktorisation,
            vilket är fullt möjligt att genomföra.
          </note>
          <note>
            Några bärande motiv för att inte konkurrensutsätta
          </note>
          <note>
            Bilprovningen ser jag inte att det finns.
          </note>
          <note type="speaker">
            Anf. 101 ELISA ABASCAL REYES (mp)
          </note>
          <note>
            replik:
          </note>
          <note>
            Herr talman! Aktiebolaget Svensk Bilprovning är en ekonomisk
            konstruktion som tillkom av framför allt praktiska skäl och inte
            så mycket för att vara en affärsverksamhet. Det är fortfarande
            fråga om en kontrollverksamhet.
          </note>
          <note>
            När det gäller effekterna av en avreglering kan jag tala om att
            jag själv har besökt en station i Övertorneå som absolut inte
            bär sina egna kostnader och som därför skulle försvinna vid en
            avreglering. Då kan man ju fråga sig om servicen har förbättrats.
            Bilprovningen har i dag ett samarbete med mindre, auktoriserade
            verkstäder för att skapa en god tillgänglighet och mindre transportsträcka
            för den som skall besiktiga sitt fordon.
          </note>
          <note>
            När det gäller låga priser är det så att kostnaden för att besiktiga
            en bil inte har ökat i förhållande till t.ex. konsumentprisindex.
            Tvärtom har kostnaden varit mycket lägre. Priset har inte ens
            följt inflationsnivån, vilket gör att vi inte heller kan använda
            prisargumentet för en avreglering. Vi har i dag en billig, säker
            bilprovning med stor tillgänglighet. Jag hoppas att det skall
            förbli så i framtiden.
          </note>
          <note type="speaker">
            Anf. 102 KARIN STARRIN (c) replik:
          </note>
          <note>
            Herr talman! Jag känner ett stort behov av att få upprepa historien
            vad gäller anslagen till enskilda vägar för att påminna Elisa
            Abascal Reyes om vad som verkligen har hänt.
          </note>
          <note>
            Inför budgetpropositionen 1995 lade regeringen fram förslaget
            om halverat stöd. Man drev igenom halveringen med hjälp av flera
            partier, t.ex. Vänsterpartiet och Folkpartiet. Från Centerpartiet
            hade vi i en kommittémotion kraftigt motsatt oss denna halvering.
          </note>
          <note>
            Vi föreslog t.o.m. ett utökat anslag. Att i dag få ta emot anklagelserna
            från talarstolen, att vi från Centerpartiet indirekt skulle ha
            medverkat till att statsbidraget har minskats, är oerhört anmärkningsvärt.
          </note>
          <note>
            I början av detta år gjordes sedan ett försök att få till stånd
            ett beslut om att statsbidraget skulle återställas. Under innevarande
            år bedömde ju flera att detta var väldigt svårt. Vägverket, som
            kom till oss i utskottet, fick beskriva vilka konsekvenser detta
            skulle få för andra underhållsanslag vad gällde andra vägar.
          </note>
          <note>
            Därför tyckte vi i Centerpartiet att det var så viktigt att nå
            fram till uppgörelsen om att inför 1997 återställa bidraget, och
            dit har vi nått nu.
          </note>
          <note>
            För min del vill jag betona att det inte på något sätt är fråga
            om att ta åt sig någon ära, utan att det är fråga om att medverka
            till att det blir ett utökat anslag för enskilda vägar.
          </note>
          <note type="speaker">
            Anf. 103 ELISA ABASCAL REYES (mp)
          </note>
          <note>
            replik:
          </note>
          <note>
            Herr talman! Historieskrivare har ju svårigheter även i dagsläget,
            och det är inte så konstigt. Det är svårt för oss också. Men vi
            kan ju enkelt nöja oss med att konstatera att ni inte stod bakom
            Miljöpartiets reservation om enskilda vägar i det budgetbetänkande
            som lades fram i maj 1995. Gjorde ni det? Jag tror inte det. Jag
            tror att Miljöpartiet var ensamt om reservationen. Vi hade ställt
            kravet att anslaget till enskilda vägar skulle höjas på bekostnad
            av anslaget för byggande av nya vägar, vilket låg helt i Centerpartiets
            linje. Men det försvann sedan på något sätt. Ni stod alltså inte
            bakom Miljöpartiets reservation i maj 1995, som låg på riksdagens
            bord. Det får väl i högsta grad tolkas som en passiv medverkan.
            Ni träffade en ekonomisk uppgörelse, där ni hade möjlighet att
            förhandla er till en höjning, men det gjorde ni alltså inte.
          </note>
          <note>
            I samband med att Karin Starrin tog ett utskottsinitiativ kunde
            vi i flera länstidningar läsa om Centerns krafttag för att höja
            anslaget till enskilda vägar. Att
          </note>
          <note>
            Centern hade räddat anslaget inför 1996 och att Centern var ett
            alternativ i svensk politik kunde vi läsa i olika centerpartistiska
            kommunpolitikers inlägg i alla möjliga länstidningar. Det måste
            väl ändå tolkas som en aktion som inte har fullföljts fullt ut
            och att ni inte har gett väljarna ett ärligt besked om var ni
            egentligen har stått i frågan.
          </note>
          <note>
            Ni säger nu att ni via intensiva samtal har lyckats förmå regeringen
            att återställa anslaget. Det må hända att ni har gjort det nu.
            Det har inte jag någon insyn i.
          </note>
          <note>
            Men jag måste säga att ni inte var särskilt starka och att ni
            inte protesterade särskilt kraftfullt när det verkligen gällde,
            i maj 1995.
          </note>
          <note type="speaker">
            Anf. 104 KARIN STARRIN (c) replik:
          </note>
          <note>
            Herr talman! Det gäller för oss allihop, även för
          </note>
          <note>
            Miljöpartiet, att läsa hela betänkandet. Jag försökte beskriva
            att vi har väckt en kommittémotion, där vi inte bara talar om
            att vi är emot halveringen av statsbidraget utan att vi dessutom
            vill lägga på ytterligare pengar, eftersom vi bedömer att just
            det enskilda finmaskiga vägnätet är så oerhört viktigt. Vi föreslog
            ytterligare 150 miljoner kronor till detta anslag. Det var därför
            som vi inte kunde stå bakom Miljöpartiets reservation. Men det
            gäller ju att läsa hela betänkandet och att sätta sig in i hela
            frågan innan man riktar så kraftiga anklagelser.
          </note>
          <note>
            Det som jag har medverkat till så långt jag har kunnat är att
            verkligen få fram mer pengar till enskilda vägar. Vad vi i dag
            kan konstatera är att vi har nått en bra bit på väg, tack vare
            att regeringen har insett att detta vägnät används av långt fler
            än vad man vid första tillfället hade riktigt klart för sig.
          </note>
          <note>
            Jag hoppas att vi nu kan samarbeta för att få det nya statsbidraget
            utformat på ett så effektivt sätt som det över huvud taget är
            möjligt.
          </note>
          <note type="speaker">
            Anf. 105 ELISA ABASCAL REYES (mp)
          </note>
          <note>
            replik:
          </note>
          <note>
            Herr talman! Det är självklart att man skall sätta sig in i hela
            betänkandet. Jag minns inte någon reservation men däremot ett
            särskilt yttrande från Centerns representant i finansutskottet,
            Per-Ola Eriksson, om anslaget till enskilda vägar.
          </note>
          <note>
            Ursprungskravet, som Miljöpartiet står fast vid, var detsamma
            som Centerns. Därför förstår jag inte varför ni inte tillsammans
            med oss kunde stå för den reservation som vi fogade till finansutskottets
            betänkande 1995.
          </note>
          <note type="speaker">
            Anf. 106 ULF BJÖRKLUND (kd):
          </note>
          <note>
            Herr talman! Riksdagens majoritet bestående av
          </note>
          <note>
            Socialdemokraterna och Centerpartiet beslutade den
          </note>
          <note>
            22 november att fastställa ekonomiska ramar för de olika utgiftsområdena
            i den statliga budgeten och dessutom en beräkning av statens inkomster
            för 1997.
          </note>
          <note>
            Kristdemokraterna har i sin budgetmotion förordat en annan inriktning
            av den ekonomiska politiken.
          </note>
          <note>
            Alternativet tar sikte på tre huvuduppgifter.
          </note>
          <note>
            För det första gäller det att skapa förutsättningar för nya och
            växande företag för att åstadkomma de nya jobben.
          </note>
          <note>
            För det andra gäller det att skapa resurser så att kommuner och
            landsting kan möta de snabbt växande behoven av vård och omsorg.
          </note>
          <note>
            För det tredje skall den ekonomiska saneringen bedrivas på ett
            sådant sätt att inte de mest utsatta grupperna drabbas ytterligare
            och att de som har drabbats mest av regeringens nedskärningar
            kompenseras på olika sätt.
          </note>
          <note>
            När det gäller utgiftsområde 22, kommunikationer, anser vi att
            en väl fungerande infrastruktur, inklusive telekommunikationer
            och informationsteknologi, är en central förutsättning för att
            svenskt näringsliv i hela landet skall kunna expandera.
          </note>
          <note>
            I syfte att sanera statens finanser och göra en prioritering
            där satsade resurser i första hand kommer de operativa verksamheterna
            till del, föreslår vi följande förändringar av anslagsposterna:
          </note>
          <note>
            I förhållande till regeringens och Centerns budgetram sparar
            vi 100 miljoner kronor vardera på Vägverkets administrationskostnader
            respektive Banverkets sektorsuppgifter. För att stärka den regionala
            balansen och öka möjligheterna för glesbygden att vara delaktig
            i de vackra orden om att "hela Sverige skall leva", vill vi anslå
            ytterligare 15 miljoner kronor mer än regeringen för driftsbidrag
            till de kommunala flygplatserna i skogslänen.
          </note>
          <note>
            För att också understryka vikten av en offensiv och framtidsinriktad
            miljöforskning, anslår vi
          </note>
          <note>
            135 miljoner kronor utöver regeringen till Kommunikationsforskningsberedningen
            i syfte att de skall satsas på projekt inom ramen för ett miljöanpassat
            transportsystem. Totalt för område 22 är dock vårt alternativ
            till utgiftsram 50 miljoner kronor lägre än regeringens beslutade
            ram.
          </note>
          <note>
            I den nu gällande planeringsramen för åren 1994-
          </note>
          <note>
            2003 har investeringsbehovet angivits till 100 miljarder kronor.
            Regeringen har valt att minska beloppet med 20 miljarder kronor
            för den nya perioden under
          </note>
          <note>
            1998-2007. Av dessa krympta anslag kan noteras att en större
            del går till vägsatsningar än till investeringar i järnvägsnätet.
            Kommunikationskommittén föreslog i sitt delbetänkande SOU 1996:26
            en kraftig investeringsökning just i fråga om järnväg. Den linjen
            har regeringen valt att förbigå. Anslagsfördelningen borde enligt
            utredningen i procent vara 40-60 till järnvägens favör och inte
            50-50 som regeringen föreslår i propositionen.
          </note>
          <note>
            Trots detta, vill jag påstå, pågår just nu en snabb upprustning
            av järnvägsnätet i Sverige. Investeringsvolymen ligger på en nivå
            som vi inte haft sedan förra seklet, då det nuvarande järnvägsnätet
            byggdes upp. I och med bilens intåg som transportmedel har investeringarna
            i järnvägen legat på en låg nivå under i stort sett hela detta
            sekel. Det har i sin tur resulterat i att järnvägen successivt
            tappat i konkurrenskraft i förhållande till andra transportslag.
          </note>
          <note>
            Det trendbrott som riksdagens beslut 1993 på fyrpartiregeringens
            initiativ innebar, var historiskt. Förhoppningsvis kan järnvägen
            i Sverige, något reducerad, men fortfarande på en acceptabel nivå,
            under den närmaste tioårsperioden återerövra ställningen som ett
            viktigt huvudtransportmedel för såväl person- som godstrafik.
          </note>
          <note>
            Med tanke på järnvägens fördelar på miljö- trafiksäkerhetsområdet,
            är det ett stort samhällsekonomiskt värde att alltmer av framför
            allt de långväga och tunga godstransporterna flyttas över från
            andra transportslag till järnvägen. Vidare behöver järnvägen sänka
            sina priser i förhållande till andra transportslag för att vara
            konkurrenskraftigt.
          </note>
          <note>
            SJ:s satsningar när det gäller persontrafiken har under senare
            år inriktats på affärsresor i stället för på vanliga privatpersoner.
            Den utvecklingen förstärks genom den senaste prishöjningen i september
            som var riktad mot resenärer i andra klass. Tåget är inte längre
            ett självklart resealternativ. Bil är billigare när t.ex.
          </note>
          <note>
            fler än en i samma familj skall ut och resa. Det är naturligtvis
            otillfredsställande.
          </note>
          <note>
            När det gäller vägnätet, reducerar regeringen investeringarna
            i förhållande till tidigare investeringstakt. Regeringen förutskickar
            också i budgetpropositionen att de kan komma att minskas ytterligare
            på grund av ökat behov av drifts- och underhållsåtgärder.
          </note>
          <note>
            Statsbidraget för byggande och drift av enskilda vägar är ett
            bidrag till att behålla en levande landsbygd och hålla vägarna
            öppna för alla i samhället.
          </note>
          <note>
            Efter att tidigare ha halverat bidraget, med risk för avstängning
            av vissa vägar för allmän trafik, föreslår man nu en kraftig utökning
            av anslaget. Detta välkomnas - även om den tidigare nivån inte
            fullt ut återställts. Det kan i sammanhanget påminnas om att av
            det svenska vägnätets ca 420 000 km utgörs ca
          </note>
          <note>
            280 000 km av enskilda vägar.
          </note>
          <note>
            Det viktiga programmet för att bygga bort de mest trafikfarliga
            vägarna måste prioriteras och fullföljas.
          </note>
          <note>
            Trafiken skördar många hundra dödsoffer varje år.
          </note>
          <note>
            Till det skall också läggas ett stort antal skadade personer,
            ofta med handikapp för resten av livet.
          </note>
          <note>
            Ett väl utbyggt kollektivtrafiksystem är nödvändigt, inte minst
            för handikappade och andra grupper som av olika skäl inte har
            tillgång till bil. Viktigt är också att göra det enkelt att ha
            med sig cykeln, hör och häpna, på kollektiva transportmedel, tåg
            och buss.
          </note>
          <note>
            En aktiv cykelpolitik bör också främjas, då cykeln är ett bra
            transportmedel på kortare reseavstånd och dessutom bidrar till
            att förbättra folkhälsan.
          </note>
          <note>
            Låt mig sedan säga några ord om det här med flyg.
          </note>
          <note>
            En väl fungerande luftfart är ju en förutsättning för en framgångsrik
            regionalpolitik. Flyget kommer att spela en allt större roll när
            det gäller transportförsörjningen till och från Norrland - framför
            allt i fråga om persontransporter. Regeringens anslag till driftsbidrag
            till kommunala flygplatser i skogslänen är för lågt. Det räcker
            inte till för att täcka de nödvändiga behoven.
          </note>
          <note>
            Halveringen är helt oacceptabel och anmärkningsvärd.
          </note>
          <note>
            Herr talman! En av de största utmaningar vi står inför inom transportsektorn
            är att skapa det miljöanpassade transportsystemet. Kommunikationsforskningsberedningen,
            KFB, har bl.a. ett pågående biomedels- och elhybridprogram som
            kommer att avslutas under 1997. Medel att starta nya projekt med
            bör avsättas i syfte att komma vidare bl.a. inom detta område.
            Det har vi också föreslagit och medelsanvisat i vår budgetmotion.
          </note>
          <note>
            Slutligen vill jag här också när det gäller trafik- och transportforskningen
            nämna de långt utvecklade planerna på en internationell transporthögskola
            med placering vid högskolan i Dalarna. Det är angeläget att detta
            arbete förverkligas med möjlighet till forskningsmedel från de
            olika kommunikationsverken och från aktuella forskningsstiftelser.
            Därtill får vi dock återkomma i ett annat sammanhang.
          </note>
          <note>
            Herr talman! Vi har ingen ordinarie ledamot i trafikutskottet,
            och vi har inte kunnat lägga fram våra yrkanden där. Jag skall
            inte heller här yrka bifall till några delar av vår motion. Däremot
            vill jag ange en röstförklaring. Vid eventuell votering kommer
            vi att stödja reservationerna 18, 22 och 33.
          </note>
          <note type="speaker">
            Anf. 107 MONICA ÖHMAN (s):
          </note>
          <note>
            Herr talman! Trafikutskottets betänkande nr
          </note>
          <note>
            1 handlar inte om ramen. Det handlar om hur drygt
          </note>
          <note>
            25 miljarder kronor bör fördelas inom utgiftsområdet kommunikationer.
            25 miljarder kronor är oerhört mycket pengar. Men det är inte
            hela bilden. Med tanke på att verksamheterna inom vårt område
            i många fall är avgifts- och intäktsfinansierade, utgör den totala
            omslutningen mycket mer än vad själva utgiftsramen avspeglar.
            Bara SJ:s omsättning blir på ungefär samma nivå. Även för sysselsättning
            är vårt utgiftsområde omfattande. Det handlar om drygt
          </note>
          <note>
            120 000 anställda i myndigheter, verk och bolag.
          </note>
          <note>
            Förutom penningramen behandlar vi i det här betänkandet en rad
            andra viktiga frågor som sjöfartspolitiken, sjöfartsavgifterna,
            som har nämnts, samt frågor om mål och verksamhetsinriktning inom
            en rad myndigheter, affärsverk och statliga bolag.
          </note>
          <note>
            Det är därför med glädje jag kan konstatera att vårt betänkande
            i många frågor utformats i politisk samsyn. I fråga om flertalet
            anslag, samt i fråga om ett stort antal budget- och ekonomifrågor,
            är vi faktiskt helt eniga. Trots detta har man lyckats foga 35
            reservationer och 11 särskilda yttranden till det här betänkandet.
            Jag skall därför inte nu gå igenom betänkandets samtliga avsnitt,
            ej heller alla reservationer.
          </note>
          <note>
            Jag vill i stället försöka att rikta ljuset på några av de viktigaste
            frågorna och på de spörsmål där vi har kommit till olika politiska
            uppfattningar. Slutligen vill jag säga några ord om våra erfarenheter
            av den nya budgetprocessen.
          </note>
          <note>
            Herr talman! Låt mig dock inledningsvis säga något om vad vi
            har haft för utgångspunkter för medelsfördelningen. Det är tre
            saker som jag anser vara särskilt betydelsefulla för våra ställningstaganden.
          </note>
          <note>
            För det första finns det i utskottet en stark grundsyn om att
            goda miljöanpassade kommunikationer är en förutsättning för ekonomisk
            tillväxt och bibehållen välfärd i landets olika delar. Utvecklingen
            i Europa,
          </note>
          <note>
            Sveriges stora utrikeshandel och medlemskapet i EU
          </note>
          <note>
            ställer också krav på goda kommunikationssystem som är tillgängliga
            för alla. Förslagen tar därför fasta på att söka främja en fortsatt
            utveckling av ett effektivt kommunikationssystem.
          </note>
          <note>
            För det andra finns det en tydlig uppfattning om vikten av att
            värna ett rikstäckande kommunikationssystem för alla. Det gäller
            såväl transporter som telekommunikationer och post. Våra ställningstaganden
            till såväl anslag som verksamhetsförutsättningar genomsyras därför
            av att ge förutsättningar för tillväxt och sysselsättning i alla
            delar av landet.
          </note>
          <note>
            För det tredje vill jag framhålla att riksdagen står inför viktiga
            strategiska och långsiktiga beslut på trafikområdet. Jag tänker
            då på riksdagens behandling i vår av regeringens förslag som kom
            häromveckan om en ny infrastrukturinriktning för de framtida transporterna.
          </note>
          <note>
            Jag tänker också på den förestående omprövningen av trafikpolitiken
            som skall resultera i ett nytt trafikpolitiskt beslut våren 1998.
            Bakgrunden till det intensiva översynsarbete som just nu pågår
            är ett beslut här i kammaren. Riksdagen har nämligen efterlyst
            att utgångspunkten för investeringsplaneringen skall vara en helhetssyn
            på trafiksystemen och begärt att en parlamentarisk kommission
            skall se över trafikpolitiken, och så sker nu.
          </note>
          <note>
            Utskottet anser att det beslutsunderlag som riksdagen har beställt
            är av avgörande betydelse för en fortsatt utveckling av trafiken
            så att vi får ett miljöanpassat och trafiksäkert transportsystem
            som bidrar till tillväxt och sysselsättning i hela landet. Vi
            har därför i flera frågor valt att avvakta det pågående trafikpolitiska
            översynsarbetet.
          </note>
          <note>
            Herr talman! Jag går därefter över till några av de viktigaste
            frågorna där vi kommit till delvis skilda uppfattningar. Låt mig
            börja med det område som
          </note>
          <note>
            90 % av pengarna - 22,4 miljarder kronor - går till, nämligen
            trafikens infrastruktur.
          </note>
          <note>
            Utskottet föreslår att riksdagen för nästa budgetår anvisar 6
            miljarder kronor till drift och underhåll av statliga vägar, 4,3
            miljarder kronor till byggande av vägar och 1,2 miljarder kronor
            till byggande av länstrafikanläggningar.
          </note>
          <note>
            Detta innebär bl.a. en minskning av investeringarna jämfört med
            vad som tidigare planerats och att medel i möjligaste mån omfördelas
            från investeringar till drift och underhåll. Vidare föreslås en
            kraftig ökning av bidraget till drift och underhåll av enskilda
            vägar. Detta var ju föremål för diskussion för en liten stund
            sedan.
          </note>
          <note>
            Vi föreslår också att riksdagen för nästa budgetår anvisar 5,7
            miljarder kronor till nyinvesteringar i stomjärnvägar och 3 miljarder
            kronor till drift och vidmakthållande av statliga järnvägar. De
            långsiktiga investeringsplaner som tidigare har fastställts kommer
            att fullföljas, och insatserna för drift och vidmakthållande av
            de statliga järnvägarna skall hållas på en oförändrad nivå.
          </note>
          <note>
            Vi har inte varit helt eniga i satsningen på trafikens infrastruktur.
            Jag för min del anser att det är angeläget att trafikens infrastruktur
            underhålls så att vi slipper kapitalförstöring. Utvecklingen mot
            ett miljöanpassat transportsystem måste också fortsätta.
          </note>
          <note>
            Jag förstår därför inte de nedskärningar som Moderaterna och
            Folkpartiet förordar vad gäller underhåll och investeringar.
          </note>
          <note>
            Nedskärningar utöver regeringens förslag betyder att pågående
            projekt inte kan fullföljas inom rimlig tid, vilket leder till
            misshushållning med samhällets resurser. Vinsterna av samhällsbyggande
            uppkommer ju i huvudsak först då de olika väg- och järnvägssträckorna
            är färdigbyggda. Ytterligare neddragningar av underhållet leder
            till att befintliga anläggningar förfaller.
          </note>
          <note>
            Visst kan man som Vänsterpartiet och Miljöpartiet så här i juletider
            önska sig ytterligare investeringar.
          </note>
          <note>
            Att skriva önskelistor som inte kan förenas med ett ekonomiskt
            ansvar lönar sig dock föga.
          </note>
          <note>
            Den andra stora frågan i detta betänkande handlar om sjöfarten
            för nästa budgetår och även på längre sikt. Det handlar också
            om ett nytt system för sjöfartsavgifter. Men jag tänker inte uppehålla
            mig vid sjöfarten. Jag får be Tom Heyman, Karin Starrin och andra
            som har varit med i diskussionen att avvakta
          </note>
          <note>
            Håkan Strömberg som senare kommer att framföra våra synpunkter
            på detta med sjöfarten.
          </note>
          <note>
            När det gäller flygtrafiken föreslår utskottet att riksdagen
            för nästa budgetår anvisar 15,2 miljoner kronor i driftbidrag
            till kommunala flygplatser i skogslänen och att Luftfartsverket
            skall medges att för åren 1997 och 1998 utbetala 10 miljoner kronor
            per år i resultatutjämningsbidrag till de kommunala flygplatserna
            i Borlänge, Kramfors, Kristianstad, Trollhättan och Växjö.
          </note>
          <note>
            Beträffande flygtrafiken och ett moratorium av byggandet är det
            litet synd om moratoriet skall komma efter det att banan är asfalterad
            och tillfartsvägarna är byggda. En hel massa asfalt mitt ute i
            skogen är kanske inte så lyckat. De projekt som har exemplifierats
            med Sundsvall och Karlstad är så pass långt gångna att ett moratorium
            vore helt fel.
          </note>
          <note>
            Sedan vill jag till Karl-Erik Persson säga att det är troligt
            att han har fått information från EU-nämnden i fredags angående
            Schengenavtalet. Men Karl-Erik
          </note>
          <note>
            Persson har tydligen inte fått en fullvärdig information. Visserligen
            sade justitieministern att avtalet skrivs under den 19 december
            - så långt var det rätt -
          </note>
          <note>
            men hon sade också att en proposition kommer att föreläggas riksdagen
            under våren, och då görs det slutliga ställningstagandet till
            ett medlemskap.
          </note>
          <note>
            I budgetpropositionen sägs det inte att det på en höft skall
            anslås några hundra miljoner, utan vi säger att man skall påbörja
            förberedelsearbetet. Man måste inom Luftfartsverket se över vad
            man måste göra, framför allt vid de tre stora flygplatserna, för
            att klara ett Schengensamarbete. Till detaljerna och finansieringarna
            kring detta får vi återkomma när det är bestämt hur det skall
            bli med Schengensamarbetet.
          </note>
          <note>
            För Post- och telekommunikationer föreslår vi bl.a. att riksdagen
            anvisar 161 miljoner kronor till
          </note>
          <note>
            Post- och telestyrelsen, som är central förvaltningsmyndighet
            för frågor om post-, tele- och radiokommunikation. Vidare förslås
            att 157 miljoner kronor anvisas för att trygga funktionshindrade
            personers behov av effektiva telekommunikationer och postservice.
            Till Posten bör 200 miljoner kronor utbetalas som ersättning för
            den rikstäckande betalnings- och kassaservice som Posten förbundit
            sig att tillhandahålla enligt det avtal som har upprättats med
            staten.
          </note>
          <note>
            Moderaterna vill spara pengar främst i syfte att kunna sänka
            skatter. De vill stryka ersättningsanslaget på 200 miljoner kronor
            tills vidare ur statsbudgeten.
          </note>
          <note>
            Jag vill därför påminna om att riksdagen nyligen har begärt att
            regeringen snarast skall överväga hur målet en rikstäckande postservice
            till rimliga priser skall kunna uppfyllas. Jag anser att det skulle
            vara mycket olämpligt att inte avvakta det som vi själva har begärt
            innan vi går till handling och drar in pengarna. Detta skulle
            faktiskt kunna omöjliggöra för Posten att klara av den rikstäckande
            betalnings- och kassaservicen.
          </note>
          <note>
            När det gäller Torsten Gavelin och russinplockningen vill jag
            säga att det var en dålig kaka. Russinen måste ha legat koncentrerade.
            Om man ser på hur det är med russinplockningen inom Posten har
            Citymail tagit hand om 25 % av företagsposten i det här området
            som är det mest befolkningskoncentrerade område som finns och
            där de flesta företagen finns. Snacka om russinplockning, Torsten
            Gavelin!
          </note>
          <note>
            Till köp av interregional persontrafik på järnväg bör enligt
            utskottets mening riksdagen anvisa 413
          </note>
          <note>
            miljoner kronor. Anslagsnivån följer helt tidigare riksdagsbeslut
            om kostnadsnivå och innebär att samma trafik som köps i år även
            kan upphandlas nästa trafikår. Jag kan därför konstatera att Moderaternas
            förslag till en nedskärning om 100 miljoner kronor står i strid
            med tidigare riksdagsbeslut och innebär att
          </note>
          <note>
            SJ med mycket kort varsel tvingas lägga ned en betydande del
            av regionalpolitiskt sett viktiga långväga tågförbindelser.
          </note>
          <note>
            Jag vill också säga något om SJ. Utskottet har informerats om
            SJ:s ekonomiska problem. Ett enigt utskott framhåller att det
            är viktigt att en högkvalitativ och miljövänlig järnvägstrafik
            kan erbjudas på de marknader där järnvägen har utvecklingsmöjligheter.
          </note>
          <note>
            Vi klargör också att en förutsättning för att samhällsnyttan
            av de stora investeringar som nu görs på järnvägens infrastruktur
            skall kunna tas till vara är att tågtrafiken skall ske under hållbara
            ekonomiska former, som tryggar en framtida utveckling.
          </note>
          <note>
            Med hänvisning till det pågående trafikpolitiska översynsarbetet
            och den granskning som nu görs av
          </note>
          <note>
            SJ:s utvecklingsmöjligheter ställer sig utskottet bakom regeringens
            förslag till ekonomiska mål för SJ-
          </note>
          <note>
            koncernen. Det innebär bl.a. att den fastlagda strategin om koncentration
            till kärnverksamheten och till bolag som kompletterar denna verksamhet
            bör bibehållas.
          </note>
          <note>
            Karin Starrin talar om att vi redan nu skall gå in med mer pengar
            till SJ. Jag måste då fråga: På vilka grunder? Låt översynsarbetet
            fortgå, så att vi har ett material att utgå från! Det kan annars
            bli lika tokigt som det vi är inne i just nu. Jag vädjar till
            Karin Starrin: Låt oss först se vad vi behöver göra, om vi behöver
            göra något, och sedan får vi ta den diskussionen.
          </note>
          <note>
            Jag måste sedan göra Torsten Gavelin besviken en gång till. Jag
            tänker nämligen stå upp för och försvara monopolet Svensk Bilprovning.
            Jag gör det som glesbygdsbo, för det finns ingenting i de utredningar
            som har gjorts när det gäller Svensk Bilprovning som talar för
            att det skulle bli vare sig billigare eller bättre för exempelvis
            glesbygdsborna om denna verksamhet låg i privata händer. Fordonsägarnas
            behov av en kompetent och välfungerande besiktningsorganisation
            kommer att tillgodoses genom att vi bibehåller monopolet.
          </note>
          <note>
            Herr talman! Det här var en något rapsodisk översikt av några
            av utskottets ställningstaganden. Sammanfattningsvis kan man konstatera
            att utskottet ställer sig bakom regeringens samtliga förslag till
            medelsanvisningar.
          </note>
          <note>
            Slutligen vill jag säga några ord om den nya budgetprocessen.
            Våra erfarenheter från höstens arbete är blandade. Positivt är
            att det skapas en bättre överblick över de samlade statliga utgifterna
            inom utskottsområdet. Genom att finansieringsfrågorna hela tiden
            finns med i behandlingen skapas också en större medvetenhet om
            de ekonomiska konsekvenserna av olika ställningstaganden.
          </note>
          <note>
            Samtidigt vill jag erkänna att bytet av system för budgethanteringen
            har vållat ett visst bryderi. Dagens debatt har också visat att
            det blev litet svårt, på så sätt att vi har debatterat olika saker
            inom samma utgiftsområde. Det kanske ändå är litet för tidigt
            att sätta betyg på den här budgetprocessen. Enligt min mening
            ökar dock hela tiden kraven på en förbättrad uppföljning och utvärdering
            av politikens resultat. Ett bättre beslutsunderlag som förmår
            att visa konsekvenserna mer tydligt är också angeläget.
          </note>
          <note>
            Med detta, herr talman, yrkar jag bifall till utskottets hemställan
            på samtliga punkter och avslag på samtliga motioner och reservationer.
          </note>
          <note type="speaker">
            Anf. 108 TOM HEYMAN (m) replik:
          </note>
          <note>
            Herr talman! Monica Öhman kritiserar det moderata förslaget om
            reducerade ramar och tror inte att det håller. Det är klart att
            ingen kan veta om det håller, eftersom det inte kommer att prövas.
            Men vi är tämligen förtröstansfulla i detta. Verksamheter som
            i andra sammanhang utsätts för konkurrens får ofta mycket kraftiga
            sänkningar i kostnadsnivån, och det finns ingen anledning till
            att det inte skulle hända även här.
          </note>
          <note>
            Men okej: Om det inte händer, vad innebär det då? Ja, det innebär
            naturligtvis att man faktiskt får laga efter det läge man har
            och rätta sig efter den matsäck man har råd med. Då kanske det
            också kan bli något förändrade utbyggnadstakter. Man kanske inte
            behöver bygga en ny vägsträcka från Alingsås till
          </note>
          <note>
            Herrljunga, när det redan finns en 13-metersväg.
          </note>
          <note>
            Kanske man inte behöver bygga om ett mot i Tolered som byggdes
            nytt för fyra eller fem år sedan. Man kanske får skjuta litet
            grand på en del angelägna projekt för att få in dem i de befintliga
            ramarna.
          </note>
          <note>
            Så visst går det att spara, om man vill.
          </note>
          <note>
            De andra två poster som Monica Öhman tog upp var Postens 200
            miljoner och SJ:s 100 miljoner, som de erhåller för att upprätthålla
            ett slags regional service. Vi har begärt uppgifter om vad det
            är för pengar, var dessa kostnader uppstår. Men vi får inga besked,
            vi får inga svar, eftersom verken varken kan eller vill redovisa
            de här pengarna själva. Då tycker jag heller inte att vi skall
            ställa upp och lämna ut sådana pengar.
          </note>
          <note type="speaker">
            Anf. 109 MONICA ÖHMAN (s) replik:
          </note>
          <note>
            Herr talman! Jag tycker faktiskt att Moderaterna gör det alldeles
            för enkelt för sig. Det är precis som att om vi bara konkurrensutsätter
            än det ena och än det andra så kommer det att bli billigare. Jag
            är inte så alldeles övertygad om att det är så. Nu börjar vi ju
            få facit av att man konkurrensutsätter, avreglerar osv. På olika
            områden i samhället dyker problemen upp.
          </note>
          <note>
            Det är inte heller så att vi i regeringsställning inte har känt
            ansvar för ekonomin. Vi har ju redan bromsat utbyggnadstakten
            för att spara pengar. Ytterligare bromsningar kan få mycket stora
            konsekvenser. Vi kanske aldrig kan genomföra projekten. Det är
            det vi vänder oss emot.
          </note>
          <note>
            Tom Heyman har varit med på utskottssammanträden när vi har diskuterat
            Posten. Han vet mycket väl att regeringen söker en fristående
            konsult som skall genomlysa Postens ekonomi. Vi får väl se vad
            som händer efter det. Vi får ta saker och ting i sin rätta ordning.
          </note>
          <note>
            Utskottet skall i morgon ha en genomgång av SJ:s ekonomi, men
            de siffror som hittills har framkommit tyder inte på att SJ har
            något undanstoppat som man kan ta fram. Jag är oerhört mån om
            att SJ skall kunna bedriva den här järnvägstrafiken, som har betydelse
            för bl.a. glesbygden. Därför finns ingen möjlighet att krympa
            det här anslaget.
          </note>
          <note type="speaker">
            Anf. 110 TOM HEYMAN (m) replik:
          </note>
          <note>
            Herr talman! Vi gör det inte enkelt för oss. Vi säger faktiskt
            att om pengarna inte räcker får man väl ta det litet lugnare.
            Då behöver man kanske inte bygga någon bro över Fårösund, t.ex.,
            också det något som
          </note>
          <note>
            Vägverket har suttit och projekterat. Visst finns projekt som
            faktiskt kan utgå ur planerna, det är vi rätt övertygade om.
          </note>
          <note>
            Posten och SJ: Ja, visst är det så att de här pengarna är oredovisade.
            Ingen vet om Posten och SJ behöver dem, ingen vet varför de behöver
            dem, och ingen vet till vad de egentligen behöver dem. Det framgår
            nämligen inte av någon redovisning. Bägge dessa verk förekommer
            nu, något pinsamt, frekvent i Konkurrensverkets redovisningar,
            eftersom de använder sin monopolställning på ett sätt som inte
            stämmer överens med konkurrenslagen för att förhindra att konkurrens
            uppstår. Samma stund som BK Tåg inträdde på arenan såg vi dramatiska
            följder när det gäller kostnaderna på järnvägstrafik. Samma stund
            som City Mail blev aktuellt blev det helt andra kalkyler för Posten.
            Men vilka resultaten egentligen är får vi inte veta, och vad de
            egentligen behöver de här pengarna till har de aldrig redovisat
            för oss. Då skall de heller inte ha dem.
          </note>
          <note type="speaker">
            Anf. 111 MONICA ÖHMAN (s) replik:
          </note>
          <note>
            Herr talman! Det är ju inte så att vi satsar på infrastruktur
            därför att vi tycker att det är roligt, utan det gör vi därför
            att det är nödvändigt. Man kan då inte bara säga att man inte
            har några pengar och låta bli att bygga. Då kanske vi äventyrar
            trafiksäkerhet, miljövärden osv. Det är alltså ingen tillfällighet
            att projekten har kommit upp till ytan såsom varande projekt som
            behöver genomföras.
          </note>
          <note>
            När det gäller avregleringen vill jag säga till Tom
          </note>
          <note>
            Heyman att vi kanske skall ta det som en del av vårt uppföljningsarbete
            i den här kammaren att fundera över vad det blev av avregleringarna
            och konkurrensutsättningen. I det betänkande som nu diskuteras
            behandlas en motion som pekar på vilka oerhörda summor det kostar
            att flyga till Visby. Varför blev det så? Jo, vi har en fri marknad.
          </note>
          <note>
            När jag i dag åkte in från Arlanda till Riksdagshuset beklagade
            sig taxichauffören under hela färden över avregleringen av taxi
            och ville ha en reglering återinförd. Han ville dessutom ha ett
            pristak. Vi skall kanske lyssna litet grand på dem som jobbar
            ute i verksamheterna och inte ha en övertro på att konkurrensutsättning
            löser allt.
          </note>
          <note type="speaker">
            Anf. 112 ELISA ABASCAL REYES (mp)
          </note>
          <note>
            replik:
          </note>
          <note>
            Herr talman! Jag skulle vilja ställa några frågor till utskottets
            ordförande Monica Öhman. Det gäller för det första Miljöpartiets
            motion om under kriget förlista fartyg. Jag undrar vad som menas
            med utskottets formulering att utskottet förutser att Sjöfartsverket
            aktualiserar frågan. Varför kunde inte utskottet ge
          </note>
          <note>
            Sjöfartsverket i uppdrag att studera den här frågan på det sätt
            som anges i den motion som Miljöpartiet väckt? Berodde det på
            att det var Miljöpartiet som hade väckt motionen? Hotet är väldigt
            stort, och vi vet inte om problemet är stort eller litet. Vi måste
            veta det för att kunna göra någonting åt saken.
          </note>
          <note>
            Monica Öhman säger vidare att Miljöpartiet och
          </note>
          <note>
            Vänsterpartiet - jag talar självfallet bara för Miljöpartiet
            i det här avseendet - "i juletid" önskar ytterligare saker. Sådana
            här försök att förlöjliga Miljöpartiet genom att påstå att vi
            vill ha ungefär allt som glittrar har också framförts av Monica
            Öhmans partikollega kommunikationsminister Uusmann. Hon har i
            tidigare debatter sagt att vi önskar oss "lullull". Vad
          </note>
          <note>
            "lullul" är har jag ännu inte hittat i någon ordlista. Jag kan
            kanske senare i dag få en förklaring till det.
          </note>
          <note>
            Det är de facto så att vi nu skall besluta om ett betänkande
            där regeringen ligger 1,1 miljarder över
          </note>
          <note>
            Miljöpartiets ram. Vi önskar alltså inte alls "lullull" i juletid.
            Det tänker jag absolut inte hålla med om.
          </note>
          <note>
            Utskottsordföranden Monica Öhman säger i samband med den nya
            budgetprocessen också att det är intressant och väldigt viktigt
            med ett bättre beslutsunderlag. Jag skulle då vilja veta vad några
            hundra miljoner i Schengenanpassning innebär. Är det 200 miljoner
            eller 950 miljoner? Skulle vi möjligtvis också kunna få en liten
            fingervisning om hur detta skall finansieras?
          </note>
          <note type="speaker">
            Anf. 113 MONICA ÖHMAN (s) replik:
          </note>
          <note>
            Herr talman! För det första vill jag till Elisa Abascal Reyes
            säga att jag icke har sagt "lullull". Det får stå för Miljöpartiets
            representant.
          </note>
          <note>
            När det sedan gäller förlista fartyg skall jag egentligen inte
            uttala mig, för det tillhör sjöfartens område.
          </note>
          <note>
            Men om vi ger någon myndighet ett uppdrag utöver vad som ingår
            i dess ordinarie uppdrag, bör vi också känna till hur det skall
            finansieras. Vi är inte heller alldeles säkra på vem som rår om
            båtarna och vem som egentligen kan vara betalningsskyldig. Vi
            tycker att Sjöfartsverket tillsammans med andra i sitt internationella
            samarbete skall titta på detta.
          </note>
          <note>
            Det handlar alltså inte om någon nonchalans på grund av att motionen
            kommer från Miljöpartiet utan är snarare tvärtom. Frågan är hur
            man utför uppgiften och finansierar detta, och vi tycker att Sjöfartsverket
            kan ta sig an den första delen i internationellt samarbete.
          </note>
          <note>
            Vad gäller Schengen förklarade jag mig så tydligt som jag kan.
            Jag kan inte uttrycka mig tydligare än att det kommer en proposition
            till kammaren om att vi som ledamöter av Sveriges riksdag skall
            ta ställning till om vi skall vara med i det här arbetet. Om vi
            skall det, skall det läggas fram ett förslag med beräkning av
            kostnaderna för ombyggnad av de berörda flygplatserna, så att
            man kan ta emot medborgare både från
          </note>
          <note>
            Schengenländerna och från andra länder. Då kommer också ett förslag
            om vilka områden som skall betala detta.
          </note>
          <note type="speaker">
            Anf. 114 ELISA ABASCAL REYES (mp)
          </note>
          <note>
            replik:
          </note>
          <note>
            Herr talman! Jag vill bara påpeka att det var kommunikationsministern
            som hade använt ordet
          </note>
          <note>
            "lullull", inte Monica Öhman. Men Monica Öhman sade att Miljöpartiet
            och Vänsterpartiet i juletid önskar få mer. Jag konstaterar återigen
            att vi har en ram som ligger under regeringens förslag.
          </note>
          <note>
            Monica Öhman har mycket riktigt hänvisat till en proposition
            när det gäller det ekonomiska underlaget, men vi vet hur det går
            med sådana. I dag diskuterar vi t.ex. beslut om utökade låneramar
            för Dennispaketet, men var är den ekonomiska redovisning som riksdagen
            begärde av regeringen angående Dennispaketet?
          </note>
          <note>
            Den har jag inte sett.
          </note>
          <note>
            Vad menas med "bättre beslutsunderlag" när vi inte vet om det
            är fråga om 100, 150, 200 eller 950
          </note>
          <note>
            miljoner och vi fortfarande inte har en aning om hur dessa skall
            finansieras? Vi skall ändå fatta beslutet nu, inte när propositionen
            kommer.
          </note>
          <note>
            När det sedan gäller det ordinarie uppdraget verkar det som om
            Monica Öhman har läst motionen dåligt. Den motion som vi har skrivit
            syftar inte till att
          </note>
          <note>
            Sjöfartsverket ges i uppdrag att sanera hela Östersjön utan till
            att det skall göra en kartläggning av problemet, ta ett initiativ
            till ett internationellt samarbete och utreda finansieringsfrågan
            i detta sammanhang.
          </note>
          <note>
            Det finns ingen merkostnad i detta. Det gäller också i högsta
            grad Sjöfartsverkets uppgifter så långt man kan ge det ett uppdrag.
            Eller är det så att Sjöfartsverkets ordinarie uppgifter bara är
            sådana uppgifter som regeringen kan ge och att uppgifter som regeringen
            inte har kommit på inte tillhör Sjöfartsverkets uppgifter?
          </note>
          <note type="speaker">
            Anf. 115 MONICA ÖHMAN (s) replik:
          </note>
          <note>
            Herr talman! Visst är det juletider, Elisa Abascal
          </note>
          <note>
            Reyes. Om bara en vecka är det jul. Jag menar att ni önskar er
            mer på järnvägens område samtidigt som ni skär oerhört på vägområdet.
            Vår sammanvägda bedömning är, precis som jag sade för en stund
            sedan till Tom Heyman, att vi nu inte kan skjuta undan fler projekt.
            Skall vi satsa mer på järnvägar, som Vänstern och Miljöpartiet
            vill, och behålla nivån på vägarna, går vi utöver vad regeringen
            har föreslagit.
          </note>
          <note>
            Vad sedan gäller Dennispaketet vill jag säga: Om jag har läst
            motionen dåligt, har kanske Elisa Abascal
          </note>
          <note>
            Reyes läst budgetpropositionen litet dåligt. Där står det faktiskt
            att frågan om vägtullar och den aktuella redogörelsen skall komma
            till riksdagen under våren.
          </note>
          <note type="speaker">
            Anf. 116 KARIN STARRIN (c) replik:
          </note>
          <note>
            Herr talman! Jag lovar att jag inte skall kommentera sjöfartsavgifterna
            i det här inlägget. Jag välkomnar Monica Öhmans inledning om hur
            viktigt det är att få ett miljöanpassat trafiksystem. Det ställer
            vi oss från Centerpartiet helt bakom. Jag skulle gärna vilja få
            några funderingar kring Centerpartiets nollvision om fossila bränslen.
            Jag tycker att det skulle ha varit en styrka om trafikutskottet
            drev på i frågan hur viktigt det är att utveckla alternativa bränslen,
            så att vi kommer bort från fossila bränslen.
          </note>
          <note>
            Jag välkomnar också det som vi fick höra om att socialdemokraterna
            är angelägna om att de mindre flygplatserna, som människorna ute
            i skogslänen är oerhört beroende av, kan fortsätta sin verksamhet.
          </note>
          <note>
            Men jag vill då fråga Monica Öhman: Tror inte Monica Öhman att
            det blir problem nu när anslagen till de små flygplatserna halveras
            från 30 miljoner till 15
          </note>
          <note>
            miljoner?
          </note>
          <note>
            Vi från Centerpartiet vill visa ansvar för budgetramarna och
            hitta ett annat sätt att finansiera den här neddragningen, för
            att kunna möjliggöra en fortsatt effektiv trafik i skogslänen.
          </note>
          <note>
            Vad gäller frågan om SJ:s problem med olönsam trafik måste vi
            helt klart ställa krav på SJ att verkligen få veta hur företagets
            verksamhet bedrivs. Jag har ofta tagit upp dess omöjliga prispolitik
            och dess omöjliga marknadsföring. Vi skall dock invänta den utredning
            som är på gång.
          </note>
          <note>
            Men min fråga är, Monica Öhman: Kan vi redan nu uttala en positiv
            inställning till att upphandla mer olönsam trafik, om det skulle
            visa sig att vi är beroende av olönsam trafik regionalt? Vi måste
            vara villiga att göra det.
          </note>
          <note type="speaker">
            Anf. 117 MONICA ÖHMAN (s) replik:
          </note>
          <note>
            Fru talman! Till Karin Starrin vill jag säga angående flygplatserna
            att det låter som att vi nu helt plötsligt har halverat anslaget.
            Sanningen är att det endast var under ett budgetår som man hade
            den högre summan. Nu ligger vi på den summa som man hade innan.
          </note>
          <note>
            Jag är lika angelägen som Karin Starrin om att dessa flygplatser
            skall kunna fungera, men jag tycker att det är en fråga som måste
            in i sitt sammanhang.
          </note>
          <note>
            Jag hoppas att vi har en långsiktig lösning för dessa flygplatser
            när vi tar helhetsgreppet om kommunikationerna i samband med det
            nya trafikpolitiska beslutet.
          </note>
          <note>
            Nästa fråga gällde SJ. Som gammal fackligt aktiv vet jag att
            man i förhandlingslägen inte brukar öppna garden alldeles för
            mycket. Frågan skulle hamna i fel läge om vi nu gick ut och sade
            att vi är beredda att satsa si eller så mycket eller göra det
            ena och det andra. Vi måste vara lugna och vänta och se vad de
            på
          </note>
          <note>
            SJ själva föreslår. Sedan får vi ta en politisk diskussion om
            det är någonting som vi kan ställa upp på.
          </note>
          <note>
            Men vi skall inte starta med att bjuda en slant. Det tror jag
            blir fel.
          </note>
          <note>
            Det beklagliga när det gäller miljön och fossila bränslen är
            att vi till stor del är berörda på grund av att våra fordon skall
            drivas framåt och att vi tycker att det är intressant. Men det
            är inte vi som håller i skattemedlen, utan det gör ett annat utskott
            här i huset. Men Kommunikationskommittén arbetar faktiskt med
            beskattningens område för att man skall kunna styra mot miljövänligare
            transporter.
          </note>
          <note type="speaker">
            Anf. 118 KARIN STARRIN (c) replik:
          </note>
          <note>
            Fru talman! Det är just det sistnämnda som är svagheten i vårt
            betänkande. Vi är alldeles för tama och svaga i att uttrycka vår
            vilja och vår vision. Vi överlåter till kommande beslutsnivåer.
            Det är klart att det vore en styrka om vi redan nu sade att det
            är oerhört angeläget att komma bort ifrån fossilberoendet och
            om vi redan nu kunde uttala att vårt långsiktiga mål är att sträva
            dithän.
          </note>
          <note>
            Monica Öhman, jag känner mycket väl till att var under ett enda
            budgetår som anslaget till de mindre flygplatserna var uppräknat
            till det dubbla jämfört med var förslaget ligger i dag. Men det
            tyder ju inte minst på att man då motiverade det med att det verkligen
            fanns ett behov.
          </note>
          <note>
            Visst måste väl Monica Öhman nu inse att det kommer att innebära
            stora problem? Vi kan få se konsekvenser som att turer dras in
            och några flygplatser t.o.m. måste läggas ned. Detta är oerhört
            olyckligt.
          </note>
          <note>
            Inte minst regionalpolitiskt är det oansvarsfullt.
          </note>
          <note>
            Jag är också gammal förhandlare, Monica Öhman, och vet precis
            hur man lägger korten när man går in i ett förhandlingsläge. Självfallet
            skall vi ställa krav på
          </note>
          <note>
            SJ. Min fråga är om vi här i kammaren inte borde vara överens
            om att använda hela anslaget som nu finns för olönsam trafik,
            alltså det som kommer att gälla för
          </note>
          <note>
            1997 och som man handlar upp just nu. Det anslaget är inte förbrukat
            fullt ut.
          </note>
          <note>
            Det är olyckligt om man först skall dra in och glesa ut turer
            som man aviserar. Det inger oro. Jag har själv blivit uppvaktad
            från flera olika län där man säger att detta bara inte får ske.
            Till syvende och sist är det riksdag och regeringen som har det
            övergripande ansvaret. Vill vi har mer pengar för olönsam trafik?
            Är vi beredda att satsa på det om det visar sig behövas?
          </note>
          <note type="speaker">
            Anf. 119 MONICA ÖHMAN (s) replik:
          </note>
          <note>
            Fru talman! Jag vågar påstå att jag kan problematiken kring flygplatserna,
            men jag tror också att kommunerna inte riktigt har bestämt sig
            för om man vill ha en central gemensam upphandling eller ett driftbidrag
            till flygplatserna. På den punkten kan vi inte gå fram kommun
            för kommun efter vad de önskar.
          </note>
          <note>
            Jag känner mycket väl till det exempel om Arvidsjaur som Karl-Erik
            Persson tog upp. Det innebär en skattekrona för Arvidsjaur, och
            i längden är det inte hållbart. Därför måste man väga den viktiga
            kommunikation som flyget till dessa glesa delar av landet ändå
            innebär mot annan trafikpolitik, i en helhet. Jag är beredd att
            försvara att detta får komma i samband med det trafikpolitiska
            beslutet.
          </note>
          <note>
            Sedan gällde det den olönsamma trafiken. Riksdagen har lagt fast
            vilken trafik som skall upphandlas.
          </note>
          <note>
            Om vi skall diskutera att upphandla mer olönsam trafik, måste
            riksdagen bestämma det. Vad jag förstår är läget sådant att vi
            har "spikat ramarna", så om vi skall beställa något nytt måste
            regeringen komma med ett nytt förslag om en utökning av vad vi
            köper upp som olönsamt.
          </note>
          <note type="speaker">
            Anf. 120 KARL-ERIK PERSSON (v) replik:
          </note>
          <note>
            Fru talman! Monica Öhman sade angående budgetområde 22 att jag
            och Vänsterpartiet hade en önskelista. Det är tur att inte jag
            är tomten, eftersom vi har en miljard mindre för utgiftsområde
            22. Detta var vad
          </note>
          <note>
            Monica Öhman sade, och hon pekade inte ut någon speciell post.
            Vi föreslår en omfördelning, men summan är en miljard mindre.
            Den tomte som kommer med mindre julklappar än han lovat förut
            tror jag inte är välkommen på så många ställen.
          </note>
          <note>
            I fråga om Schengenavtalet sade jag att det är en omvänd beslutsprocess
            och att siffrorna var slarvigt tilltagna. På s. 96 står det faktiskt
            "i storleksordningen några hundra miljoner kronor". Om inte det
            är slarvigt skrivet vet inte jag vad slarv är!
          </note>
          <note>
            Beslutsordningen är den att man den 19 december skriver under
            Schengenavtalet. Vad det innehåller vet vi inte - då skulle det
            kunna preciseras. Jag har inte talat med någon justitieminister
            om detta, utan det vet jag ändå. Det har jag fått veta på annat
            sätt. Jag läste faktiskt akterna förut. Jag tror att det var i
            tisdags som de kom till EU-nämndens ledamöter. Förut fanns de
            inte på svenska. Så jag står för vad jag har sagt.
          </note>
          <note>
            Tycker Monica Öhman att det är en riktig beslutsordning så får
            det vara hennes uppfattning. Men jag tycker att man först skall
            diskutera och sedan fatta beslut. Nu beslutar man först och diskuterar
            konsekvenserna sedan.
          </note>
          <note type="speaker">
            Anf. 121 MONICA ÖHMNAN (s) replik:
          </note>
          <note>
            Fru talman! Jag skulle egentligen inte behöva ta det ett varv
            till. Jag har försökt förklara den där juletiden för Elisa Abascal
            Reyes, och samma sak gäller för Karl-Erik Persson.
          </note>
          <note>
            Majoriteten bedömer att vi inte kan flytta pengar från väg till
            järnväg. Vill Miljöpartiet och Vänstern har mer järnväg måste
            det bli mera pengar. Därav ordet juletid.
          </note>
          <note>
            Jag tycker inte heller att "några hundra miljoner"
          </note>
          <note>
            är bra, men vad skall vi göra? Nu ber vi Luftfartsverket att
            titta närmare på vilka flygplatser som behöver förändras och till
            vilka kostnader. Vi vet inte om det är en, två, tre eller fem
            flygplatser det gäller. Det är egentligen det enda vi gör. Sedan
            kommer riksdagen att få ta ställning dels till om vi skall vara
            med i
          </note>
          <note>
            Schengenuppgörelsen eller inte, dels till konsekvenserna av att
            vi går med, i form av att vi måste bygga om flygplaster.
          </note>
          <note>
            Nog är det ändå märkligt - vill inte Karl-Erik
          </note>
          <note>
            Persson ta det i rätt ordning? Först beslutar vi om medlemskapet
            i kammaren och sedan beslutar vi om ombyggnationerna av flygplatserna.
          </note>
          <note type="speaker">
            Anf. 122 KARL-ERIK PERSSON (v) replik:
          </note>
          <note>
            Fru talman! Är det inte så att man skulle försökt ha en diskussion
            om vad Schengenavtalet betyder över huvud taget? Nu köper man
            egentligen grisen i säcken direkt. Vi vet ju ingenting om Schengenavtalet
            förrän det presenteras här.
          </note>
          <note>
            Jag har för mig att det var Luftfartsverket som kom med "några
            hundra miljoner" och att regeringen bara har anammat det.
          </note>
          <note>
            Monica Öhman får faktiskt ursäkta om jag står fast vid att vi
            har mindre pengar för utgiftsområde 22 än regeringen. Då är frågan
            om önskelistan är så fantastiskt fullgod.
          </note>
          <note>
            Sedan frågar jag mig: Skulle det ha varit omöjligt om vi kommit
            överens att omfördela pengarna i utskottets arbete? Om ramen är
            25 miljarder kronor -
          </note>
          <note>
            och regeringen har vissa uppfattningar om till vilka områden
            dessa 25 miljarder skall gå, men vi har varit politiskt överens
            om att vi inte ställer upp på regeringens förslag - hade det då
            varit omöjligt att i trafikutskottet omfördela pengarna om vi
            varit politiskt överens om det?
          </note>
          <note>
            Är det på det viset är frågan om vi över huvud taget skall ha
            något utskott. Om man inte där skall kunna ha några andra sypunkter
            än regering är frågan om man inte skall vänta tills regeringen
            kommer med sina förslag. Sedan går vi upp i debatten i kammaren
            och säger: Det var ju roligt att veta att de här förslagen kommer.
            Då kan vi lika gärna vara hemma. Jag tror säkert att vi kan hitta
            på något annat att göra än att sitta här och traggla runt och
            försöka att komma med idéer och tankegångar om trafikpolitikens
            inriktning, om det är definitivt omöjligt att ändra på ett regeringsförslag.
          </note>
          <note type="speaker">
            Anf. 123 MONICA ÖHMAN (s) replik:
          </note>
          <note>
            Fru talman! Nu tycker jag faktiskt att Karl-Erik
          </note>
          <note>
            Persson går nog så långt. Riksdagen kan alltid ändra på ett regeringsförslag.
            Så är konstitutionen uppbyggd. När regeringen har lämnat förslaget
            till riksdagen äger riksdagen förslaget och vad den vill med det.
          </note>
          <note>
            När ramen lades fast vid förra behandlingen här i kammaren fastställdes
            ramen för vårt utgiftsområde.
          </note>
          <note>
            Sedan hade vi frihet inom den. Om det nu råkar var så, Karl-Erik
            Persson, att majoriteten i utskottet delar regeringens uppfattning
            om fördelning mellan vägar och järnvägar, kan vi inte sitta och
            göra en uppgörelse i utskottet som ändrar på regeringens förslag,
            om vi faktiskt tycker att det är ganska bra.
          </note>
          <note>
            Det är litet jul över den här debatten. Här har vi helt plötsligt
            med grisen i säcken också. Nu är det inte lullelull eller något
            annat, utan nu är det grisen i säcken. Jag tycker inte att vi
            köper grisen i säcken. Innebörden av Schengensamarbetet kommer
            att redovisas i särskild proposition vid särskilt tillfälle till
            Sveriges riksdag.
          </note>
          <note type="speaker">
            Anf. 124 TORSTEN GAVELIN (fp) replik:
          </note>
          <note>
            Fru talman! Monica Öhman sade i sitt anförande att vi hade föreslagit
            en nedskärning av både investerings- och underhållsmedlen för
            vägar och järnvägar.
          </note>
          <note>
            Så är inte fallet. Det är inte korrekt. I vårt budgetförslag
            har vi en nedskärning med 1,3 miljarder totalt varav 1,1 avser
            investeringar och 200 miljoner avser rederistödet. Vi föreslår
            inte några nedskärningar på underhållet. Att dessa 1,1 miljarder
            i nedskurna investeringar skulle innebära något stor katastrof
            håller vi inte med om. Det är fråga om en marginell förskjutning
            framåt i tiden av vissa investeringsobjekt.
          </note>
          <note>
            Sedan är jag tacksam att Monica Öhman tar upp
          </note>
          <note>
            City Mail som ett exempel på att man plockar russinen ur kakan,
            som jag talade om i mitt inledningsanförande. Monica Öhman säger
            att City Mail har tagit
          </note>
          <note>
            25 % där den största befolkningskoncentrationen finns. Då vill
            jag fråga: 25 % av vad? Såvitt jag vet har City Mail lyckats ta
            någon enstaka procent av den totala postmarknaden.
          </note>
          <note>
            Det är bara att hoppas för postkonsumenternas skull att City
            Mail och andra postaktörer kan ta en betydligt större andel så
            att vi kan få en fungerande konkurrens på postmarknaden. Det tillför
            nya idéer i postverksamheten till gagn för konsumenterna.
          </note>
          <note>
            Vad gäller vår inställning i frågan om bilprovning har jag redan
            avhandlat den med Elisa Abascal Reyes.
          </note>
          <note>
            Jag vill inte uppta den korta tid jag har till förfogande med
            det.
          </note>
          <note>
            För att återgå till postfrågan tycker jag att detta att man måste
            anlita en extern konsult för att kunna klara ut vilka kostnader
            Posten verkligen har och som kan behöva ersättas med statliga
            medel belyser hur dåligt den här marknaden fungerar.
          </note>
          <note type="speaker">
            Anf. 125 MONICA ÖHMAN (s) replik:
          </note>
          <note>
            Fru talman! Jag tycker att Torsten Gavelin gör det litet enkelt
            för sig. Vi kan väl skjuta fram några investeringar litet grand
            framåt i tiden, säger han. Men vi har ju redan skjutit fram investeringar.
            När vi började att sanera ekonomin i det här landet efter regeringsskiftet
            startade vi med att skjuta fram projekt i tiden.
          </note>
          <note>
            Min fråga till Torsten Gavelin är: Vilka projekt är det nu vi
            skall skjuta framåt i tiden, om vi inte har dessa pengar att satsa,
            och hur långt skall vi skjuta dem? Vi förstör faktiskt litet pengar
            under resans gång med att inte fullfölja på en gång. Men vi valde
            att göra det när vi skulle sanera ekonomin. På något sätt kändes
            det som att även vi skulle vara med och spara pengar till landet.
          </note>
          <note>
            Sedan till frågan om City Mail. Vi kunde hålla på hela dagen
            att diskutera det, Torsten Gavelin. Den frågan har diskuterats
            av och till i denna kammaren vansinnigt mycket under hösten. Sanningen
            är den att det mest lönsamma är företagsbreven - de massutskick
            som företag gör. City Mail har tagit 25 % av dem i Stockholmsområdet.
            Det är effektivt, och det ger bra med pengar. I helheten betyder
            inte City Mails del så förfärligt mycket. Där betyder den bara
            någon liten procent. Men man har plockat en effektiv del ur postverksamheten,
            och det är lönsamt för City Mail att göra så.
          </note>
          <note>
            Om regeringen anlitar en extern konsult för att titta på frågan
            är icke den personen bunden åt något håll, utan alla må kunna
            lita på de uppgifter som den personen tar fram. Det är därför
            som man använder oberoende konsulter.
          </note>
          <note type="speaker">
            Anf. 126 TORSTEN GAVELIN (fp) replik:
          </note>
          <note>
            Fru talman! Vi vill också vara med och sanera statsfinanserna.
            Vi tycker att vi kan vara med och skjuta på en del objekt ytterligare.
            Jag tänker inte stå här och på den korta repliktiden räkna upp
            ett antal objekt. Men den relativt lilla prutning på det stora
            investeringsprogram som har lagts fram kan inte vara någon stor
            katastrof.
          </note>
          <note>
            Sedan preciserar sig Monica Öhman och säger att det gällde 25
            % av företagsbreven i Stockholm. Det är alltså en mycket liten
            skärva av de totala postmarknaden som City Mail har tagit. Det
            är alldeles för litet för att en konkurrens skall kunna fungera
            på marknaden.
          </note>
          <note>
            Om konkurrens på marknaden skall kunna fungera måste det finnas
            ett relativt stort antal aktörer, och det måste vara en rimlig
            storleksfördelning. Om vi tar elmarknaden som exempel är det en
            orimlig fördelning där Vattenfall står för 50 % av marknaden.
            Med en så stor marknadsandel har man en mycket stark ställning
            på marknaden.
          </note>
          <note>
            Vi skall få en fungerande konkurrens och slippa anlita externa
            konsulter för att få fram uppgifter från redovisningen, utan varje
            företag får sköta sina egna affärer. Konkurrensen skall sköta
            om att kunderna får den service de vill ha till lägsta kostnad.
          </note>
          <note type="speaker">
            Anf. 127 MONICA ÖHMAN (s) replik:
          </note>
          <note>
            Fru talman! Jag skall fatta mig mycket kort. Det vore mycket
            klädsamt om de som nu vill skjuta på objekt framåt i tiden talar
            om vilka objekt man vill skjuta på. Vilka människor är det som
            kommer att bli berörda och inte får sin väg byggd som de har räknat
            med och som är projekterad. Det är litet diffust att säga: Vi
            kan vara med och skjuta på det in i framtiden.
          </note>
          <note>
            När det sedan gäller den lilla skärvan är den nog så effektiv
            och nog så lönsam.
          </note>
          <note>
            Anf. 128 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Kommunikationer är inte något självändamål. Det är
            en förutsättning för ekonomisk tillväxt, ökad sysselsättning och
            en utvecklad välfärd i hela landet. Sveriges stora utlandshandel,
            en ökad specialisering inom näringslivet och arbetsmarknaden och
            också det snabba teknikinförandet gör att vi får ökade krav på
            kommunikationssystemet.
          </note>
          <note>
            Sverige, glest bebyggt och beläget i utkanten av
          </note>
          <note>
            Europa, är beroende av goda kommunikationer i hela landet, i
            storstad såväl som i glesbygd. Kommunikationssystemet måste vara
            tillgängligt för alla, inte bara för vissa grupper. Det ställs
            också ökade krav på tillförlitlighet. Samtidigt, det märks inte
            minst i debatten i dag, växer insikten om att vi måste ställa
            om kommunikationssystemet för att inte skada människors hälsa
            och miljö.
          </note>
          <note>
            Målet om ett ekonomiskt, socialt och ekologiskt hållbart kommunikationssystem
            är inte bara slagord utan en nödvändighet om vi skall kunna behålla
            och utveckla välfärden i framtiden. Det handlar egentligen om
            livet - om trafiksäkerhet för att värna våra liv i dag, om miljöanpassning
            för att värna våra barns och barnbarns liv. Det är så enkelt,
            men också så svårt.
          </note>
          <note>
            Därför kommer det i framtiden att ställas mycket större krav
            på ett väl fungerande resurssnålt och integrerat kommunikationssystem
            där transporter - då menar jag alla transportslag, för man kan
            inte ställa vägtransporter mot sjötransporter, som någon i kammaren
            försökte insinuera - telekommunikationer och informationsteknik
            faktiskt samverkar.
          </note>
          <note>
            Samtidigt är miljöanpassningen av det svenska transportsystemet
            ett långsiktigt arbete som medför stora förändringar och som också
            kräver en bred politisk förankring. Det är därför den viktigaste
            frågan som Kommunikationskommittén har att arbeta med. I
          </note>
          <note>
            kommittén arbetar man nu intensivt inför slutbetänkandet och
            diskuterar utifrån en samsyn mellan de politiska partierna.
          </note>
          <note>
            Jag vill också påminna om att riksdagen under året som har gått
            har beslutat om att ge Vägverket ett utökat sektorsansvar för
            vägtrafikens miljöpåverkan.
          </note>
          <note>
            Vägverket och Banverket genomför nu ett åtgärdsprogram för att
            successivt förbättra miljön längs de befintliga vägarna och järnvägarna.
            Det handlar om en integrering av miljöfrågan i det dagliga arbetet
            för att utveckla kommunikationerna. Det kallas i andra sammanhang
            för mainstreaming. Det är viktigt för att arbetet skall lyckas.
          </note>
          <note>
            Förslaget i budgetproposititionen om miljödifferentierade sjöfartsavgifter
            är också ett viktigt steg på vägen mot det hållbara kommunikationssystemet.
          </note>
          <note>
            Förutom miljöproblemen är också trafikolyckorna ett stor folkhälsoproblem.
            Arbetet med att förbättra trafiksäkerheten drivs vidare. Vi måste
            se till att den positiva trend som vi har sett under de senaste
            åren inte bryts. Det långsiktiga målet att ingen skall dö eller
            bli allvarligt skadad inom transportsystemet, den s.k. nollvisionen,
            måste leva vidare.
          </note>
          <note>
            Vi arbetar i Kommunikationsdepartementet just nu med att ta fram
            förslag på en mängd områden för att nollvisionen skall komma närmare.
            Vi kommer i regeringen att till riksdagen nästa år lämna förslag
            om trafiksäkerhetsarbetet, om hur det skall utformas för att det
            skall bygga på nollvisionen.
          </note>
          <note>
            Skall vi uppnå ett säkert transportsystem räcker det inte med
            förändrade attityder. Man kan jämföra med arbetarskyddet där målet
            sattes upp på samma sätt. Ändå vet vi att också på arbetarskyddets
            område inträffar det olyckor. Det kommer det att göra också på
            vägtrafikens område. Utmaningen är att vi skall ha ett transportsystem
            som gör att olyckorna inte leder till allvarligare skador eller
            dödsfall. Därför måste också samhällsplaneringen och utformningen
            av trafikmiljön bidra till det trafiksäkra samhället, där barn
            men också vuxna kan känna sig säkra och trygga.
          </note>
          <note>
            Det är också viktigt att vi som konsumenter får en chans att
            välja säkert, att välja säkra färdmedel, säkra fordon. Därför
            är det viktigt att det program som
          </note>
          <note>
            Vägverket nu arbetar med - det kallas för ett krockprov-program
            - leder till en bra konsumentinformation. Man arbetar tillsammans
            med det engelska transportdepartementet. Vi skall veta att vi
            köper säkra varor.
          </note>
          <note>
            Fru talman! Nu sker det stora satsningar på utbyggnad av vägar
            och järnvägar. Man skall komma i håg när det diskuteras om det
            skall vara mer pengar eller mindre pengar att vi ligger på en
            relativt hög nivå jämfört med vad vi gjorde för ett antal år sedan.
          </note>
          <note>
            Men vi behöver ökade resurser för att behålla och förbättra den
            existerande transportinfrastrukturen.
          </note>
          <note>
            Dåligt underhåll kommer annars att leda till att transporterna
            blir dyrare, försenade och i värsta fall inte kommer fram alls.
          </note>
          <note>
            Årets budgetproposition innebär att pengar nu i möjligaste mån
            kommer att fördelas om från investeringar till drift och underhåll
            när det gäller både enskilda vägar och statliga vägar. Inom vägområdet
            kommer därför pengar att huvudsakligen användas till att färdigställa
            pågående projekt. När det då föreslås i kammaren att vi skall
            ha än mindre pengar till nyinvesteringar innebär det faktiskt
            att ett antal vägprojekt avslutas i en grop eller på en åker.
            Det gör faktiskt ingen människa glad - inte heller transportörer,
            åkare eller företag.
          </note>
          <note>
            Fru talman! Det har talats en del om sjöfarten i kammaren i dag.
            Det kommer att utvecklas betydligt mer under eftermiddagen. Jag
            vill bara säga att sjöfarten självfallet har en mycket stor betydelse
            för Sverige. 95 % av vår utrikeshandel sker över havet. Den sjöfartspolitiska
            utredningen, som har lagt fram sitt betänkande, har också tagit
            fram både transportpolitiska och näringspolitiska aspekter. De
            näringspolitiska aspekterna kommer att diskuteras här i dag. Sedan
            kommer Kommunikationskommittén att ta ställning till frågorna.
          </note>
          <note>
            Det är viktigt att sjöfarten är en del i det integrerade transportsystemet.
            Därför kommer det också att ligga som en viktig del i förslagen
            1998.
          </note>
          <note>
            Det har sagts att det är viktigt att den svenska regeringen arbetar
            för en harmonisering av statsstödsreglerna i EU. Vi arbetar för
            en gemensam europeisk sjöfartspolitik. Då sent som i fredags ägnade
            jag hela förmiddagen åt att tillsammans med EU:s sjöfartsministrar
            gå igenom vad det finns för gemensamma nämnare, men framför allt
            vilka problem vi står inför, innan den gemensamma sjöfartspolitiken
            kan harmoniseras.
          </note>
          <note>
            Jag är ledsen att säga att det är långt kvar till en gemensam
            sjöfartspolitik. Därför är det rimligt att vi har en långsiktig
            svensk sjöfartspolitik. Av den anledningen tycker jag att det
            är viktigt att den debatteras också i dag, längre fram i eftermiddag.
          </note>
          <note>
            Fru talman! Tiden springer iväg och jag skulle kunna prata mycket
            om de olika delarna i betänkandet. Jag vill bara säga att också
            jag menar att kommunikationsforskningen behöver förstärkas.
          </note>
          <note>
            Även kommunikationsforskning behöver inrymmas i det totala ramanslaget.
            Visserligen är det spännande med enskilda partier som vill lägga
            pengar på just kommunikationsforskning så till den milda grad
            som Kristdemokraterna har gjort här, men jag tror nog att vi skall
            kunna utföra en mycket bra forskning på det här området med det
            anslag som regeringen nu föreslår, och som jag förutsätter att
            riksdagen ställer sig bakom.
          </note>
          <note type="speaker">
            Anf. 129 ELISA ABASCAL REYES (mp)
          </note>
          <note>
            replik:
          </note>
          <note>
            Fru talman! Kommunikationsministern framför ett allmänt miljövurmande
            här. Jag skulle vilja veta vilka konkreta förslag det finns i
            det här betänkandet som visar på något av det miljövurmande som
            kommunikationsministern plötsligt ger uttryck för här. Det största
            problemet inom trafiksektorn är vägtrafiken som beräknas öka med
            30-40 %, och ibland 50 %, fram till år 2010 i vissa delar av Sverige,
            inte minst i
          </note>
          <note>
            Skåneregionen. Vilka förslag i det här betänkandet gör någonting
            åt det? Det skulle jag vilja fråga kommunikationsministern.
          </note>
          <note>
            Kommunikationsministern har i tidigare sammanhang sagt att Miljöpartiet
            vill köpa lull lull. Vi skulle kanske kunna få ett klargörande
            om vad som menas med det nu.
          </note>
          <note>
            När det gäller miljöanpassningen av de svenska transporterna
            har kommunikationsministern tidigare hänvisat till nytt bränsle,
            ny teknik och skattepolitik.
          </note>
          <note>
            Då skulle jag vilja veta vilket ansvar det lämnar till kommunikationsministern
            och hennes departement att genomföra åtgärder inom sitt område.
          </note>
          <note>
            Kommunikationsministern hänvisar väldigt mycket till Kommunikationskommitténs
            pågående arbete och menar att det är ett utslag för den nya miljöinriktning
            vi skall få. Hur mycket skall vi tro på det? Hur mycket hopp skall
            vi sätta till en pågående utredning när ett delbetänkande ger
            som resultat en proposition där man gör en medelsfördelning som
            absolut inte överensstämmer med Kommunikationskommitténs?
          </note>
          <note>
            Anf. 130 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Hur kan man se att det pågår en miljöanpassning i
            transportsektorn? Som jag sade är det ett långsiktigt arbete.
            Den stegvisa överföringen av medel till drift och underhåll, både
            på väg- och järnvägssidan, är definitivt ett led i denna miljöanpassning.
            En annan mycket konkret åtgärd är de förslag till miljödifferentierade
            sjöfartsavgifter som ligger i propositionen. Där räknar man med
            att man kan minska utsläppen från sjöfarten med 75 %. Det är ingen
            liten del. Sjöfarten står nämligen för 20 % av
          </note>
          <note>
            Nox-utsläppen totalt sett.
          </note>
          <note>
            När det gäller den något förvirrade diskussionen om lull lull
            kan jag bara påminna mig att jag vid ett tillfälle har använt
            begreppet lull lull. Det var när jag sade att vi som konsumenter
            brukar vara intresserade av att handla lull lull på våra bilar,
            vilket gör att bilarna ofta är tyngre än de skulle behöva vara.
            Det handlar om tyngre motorer och mer bränslekrävande bilar.
          </note>
          <note>
            Jag kan inte påminna mig om att jag har pratat om den saken i
            något annat sammanhang.
          </note>
          <note>
            Remissdiskussionen handlade till en del om många önskemål som
            vi hade för ett par veckor sedan.
          </note>
          <note>
            Jag tycker nog att Miljöpartiet kan ha en viss tilltro till Kommunikationskommittén
            eftersom Miljöpartiet ingår i den.
          </note>
          <note type="speaker">
            Anf. 131 ELISA ABASCAL REYES (mp)
          </note>
          <note>
            replik:
          </note>
          <note>
            Fru talman! Det stämmer mycket väl att Miljöpartiet ingår i Kommunikationskommittén.
            Men jag kan inte precis påstå att vi har fått så mycket gehör
            för våra förslag i den proposition som kommunikationsministern
            har lagt fram. Så var det med den tilltron.
          </note>
          <note>
            Jag tycker att det oerhört intressant att kommunikationsministern
            säger att en del av miljöanpassningen är att man styr över medel
            från nybygge till drift och underhåll. Innebär det att kommunikationsministern
            ändrar sitt tidigare ställningstagande som enligt hennes egen
            utsago gick ut på att infrastrukturinvesteringar inte har särskilt
            stor betydelse för måluppfyllelsen på miljöområdet? Innebär detta
            att man menar att infrastrukturinvesteringar har betydelse för
            miljömålen? Det har Miljöpartiet hävdat, och det har vi tyvärr
            varit ganska ensamma om att säga. Men vi fortsätter att hävda
            detta.
          </note>
          <note>
            Anf. 132 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Jag kan inte göra så mycket åt att
          </note>
          <note>
            Miljöpartiet inte får gehör i Kommunikationskommittén. Det kan
            bero på flera saker. Antingen beror det på argumentens tyngd eller
            på hur stort parlamentariskt inflytande Miljöpartiet har. Det
            är ju så det fungerar i en parlamentarisk demokrati.
          </note>
          <note>
            När det gäller miljöanpassningen får man skilja på två saker.
            Den ena handlar om intrånget i natur- och kulturmiljön. Den andra
            handlar om utsläppen av avgaser.
          </note>
          <note>
            Byggandet eller icke-byggande av ny infrastruktur har inte någon
            större betydelse för avgasutsläppen. Vi har nämligen så pass mycket
            vägar i dag att man i alla fall kör bil. För att minska avgaserna
            handlar det om att ha bränsleeffektivare och renare fordon och
            effektivare transporter.
          </note>
          <note>
            När det gäller intrånget är det oerhört väsentligt var och hur
            man bygger och hur man återanvänder material osv. När Miljöpartiet
            då säger att det är viktigt att bara bygga nya järnvägar utan
            att där ta ställning till intrångsfrågorna, kan jag kritisera
            Miljöpartiets diskussion vad gäller den gröna naturmiljön.
          </note>
          <note type="speaker">
            Anf. 133 KARIN STARRIN (c) replik:
          </note>
          <note>
            Fru talman! Om det här betänkande går igenom här i riksdagen
            ställer sig riksdagen bakom regeringens förslag om en utökad statsgaranti
            för Dennisuppgörelsen. Den uppgår nu till nära 13 miljarder. Det
            här förpliktar ju i allra högsta grad riksdagen och regeringen
            att ha klart för sig var pengarna eventuellt skulle kunna hamna.
            Utifrån det har det ställts tydliga krav på Stockholmsregionen
            att presentera en hållbar ekonomisk lösning för hela paket och
            de åtaganden som har gjorts.
          </note>
          <note>
            I kommentarer från olika företrädare för Stockholmsregionen och
            de partier som står bakom Dennisöverenskommelsen har vi kunnat
            höra att detta inte alls förpliktar. De olika uttalanden som har
            gjorts i samband med det här betänkande och inför infrastrukturpropositionen
            som nu ligger, förpliktar inte alls.
          </note>
          <note>
            Min fråga till kommunikationsministern är: Hur uppfattar kommunikationsministern
            det krav som nu ställs på Stockholmsregionen?
          </note>
          <note>
            Sedan har jag en följdfråga utifrån det anförande som kommunikationsministern
            höll om Vägverket och det sektorsansvar som Vägverket nu har.
            Bedömer kommunikationsministern att Vägverket kan ta ett totalt
            sektorsansvar när det gäller Dennisöverenskommelsen och Dennisuppgörelsen?
            Det har tillkommit nya delar i denna uppgörelse som måste försvåra
            sektorsansvaret. Vi i Centerpartiet tycker att det skall ske en
            konsekvensanalys av just sektorsansvaret.
          </note>
          <note>
            Anf. 134 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Jag delar Karin Starrins uppfattning att statsgarantierna
            förpliktar. Regeringen har hela tiden, med tryggheten att vi har
            riksdagens beslut i ryggen, ställt krav på regionen. Det har inneburit
            att vi t.ex. har avvaktat med att betala ut medel till dess att
            detaljplanerna har varit klara för att ekonomin inte skall äventyras.
          </note>
          <note>
            När det gäller de garantier som riksdagen nu tar ställning till
            finns det ingenting där utom en mycket liten del - Sickla kanal-delen
            - som berör de mest kontroversiella delarna av Dennispaketet,
            Öster- och
          </note>
          <note>
            Västerleden. Det innebär naturligtvis att när man i kontrollstationsförhandlingarna
            nu tar upp hela Dennispaketet har man också kravet på sig att
            klara av en samstämmighet om de här delarna. Från statens sida
            har vi varit tydliga med att säga att vi inte kan lova vare sig
            statsgarantier eller utbetalning av medel förrän vi vet att vi
            har en hållbar ekonomi för hela projektet. Riksdagen och regeringen
            måste alltså agera steg för steg.
          </note>
          <note type="speaker">
            Anf. 135 KARIN STARRIN (c) replik:
          </note>
          <note>
            Fru talman! Eftersom det har spekulerats i olika uttalanden externt
            tycker jag att det är oerhört viktigt att i dag från riksdagen
            få detta klarläggande, att man inte ställer krav på just Stockholmsregionens
            företrädare och Dennisuppgörelsens partier. Därför är det oerhört
            angeläget att höra kommunikationsministern säga detta. Min följdfråga
            kan bli: Ämnar kommunikationsministern vidta ytterligare åtgärder
            som innebär att Vägverket, som har hand om utbetalningarna, inte
            betalar ut medel ur de statliga anslagen? Kan man alltså vid kommande
            tillfällen vänta sig åtgärder som att stoppa utbetalningar?
          </note>
          <note>
            Min andra fråga berörde kommunikationsministern inte. Den gällde
            Vägverket och det utökade sektorsansvar som Vägverket har givits.
            Bedömer kommunikationsministern att Vägverket kan ha ett totalt
            sektorsansvar när det gäller just Dennisuppgörelsen?
          </note>
          <note>
            Anf. 136 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Jag tycker - precis som Karin Starrin gör, förstår
            jag - att sektorsansvaret och Dennispaketet är en väldigt komplicerad
            fråga. Det handlar i det här läget om en flerpartiuppgörelse med
            en stor mängd delar och dessutom inriktad på en lång följd av
            år. Men jag förutsätter att Vägverket kommer att försöka visa
            för regering och riksdag att man kan klara sin roll som ansvarig
            för miljösektorn också på det här området.
          </note>
          <note>
            När det gäller utbetalning av medel är det min absoluta förhoppning
            att vi ganska snart skall kunna få se en hållbar finansiering.
            Då kan vi också se vad som blir resultatet av de pågående diskussionerna
            i kontrollstationen. Regeringen och - det förutsätter jag -
          </note>
          <note>
            även riksdagen är naturligtvis mycket intresserade av den utvecklingen.
            Det är något som jag tror kan komma inom en ganska snar framtid.
          </note>
          <note type="speaker">
            Anf. 137 KARL-ERIK PERSSON (v) replik:
          </note>
          <note>
            Fru talman! Jag kan instämma i mycket av vad kommunikationsministern
            sade i sitt anförande - det är ekonomi i bra kommunikationer och
            miljö. Problemet är, som jag ser det, långsiktigheten. En fråga
            som har direkt anknytning till det är: Hur långt före andra länder
            kan vi gå när det gäller miljön, t.ex. när det gäller drivmedel
            och liknande saker? Enligt vad jag förstår måste vi driva de frågorna
            så att de olika länderna är i samklang med varandra på detta område.
          </note>
          <note>
            De krocksäkrare bilar som Vägverket håller på med tycker jag
            också är bra. Men hur skall man då göra om man får fram bilar
            som man bedömer är mycket säkrare i trafiken än andra bilar? Skall
            man då skattevägen försöka se till att bilparken byts ut mot bilar
            som är säkrare vid eventuella trafikolyckor?
          </note>
          <note>
            Annars kommer ju inte något sådant till stånd. Redan i dag finns
            det vissa fordon som Vägverket tycker är bättre än andra, men
            av ekonomiska skäl har man kanske ingen möjlighet att köpa den
            bilen utan man köper en annan.
          </note>
          <note>
            Jag skall inte blanda mig i debatten om vem som har kallat vem
            för vad. Enligt vad jag förstår är det något TV-program - jag
            skall inte nämna det vid namn - som har börjat diskutera det där
            med lull lull.
          </note>
          <note>
            Man har bl.a. talat om luftkonditionering och eluppvärmda backspeglar.
            Men vid undersökningar har man funnit att det faktiskt från trafiksäkerhetssynpunkt
            är ganska bra. Är det riktigt varmt är det bra om man kan ha en
            temperatur i bilen som gör att man slipper utsätta sig för värmen.
          </note>
          <note>
            Jag hoppas att kommunikationsministern till vårbudgeten tar hänsyn
            till det vi diskuterade om olika mätmetoder när propositionen
            lämnades.
          </note>
          <note>
            Anf. 138 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Karl-Erik Persson resonerar om hur långt vi i Sverige
            kan gå ensamma och hur mycket vi måste samarbeta med andra länder
            inom EU. Det är bara att konstatera att väldigt mycket av arbetet
            när det gäller effektivare fordon och när det gäller vilka miljöregler
            vi skall ha på transportområdet måste genomföras i EU. Det är
            därför det är så viktigt att vi är med i EU och påverkar situationen
            även i våra grannländer. Inte minst på det här området är det
            mycket tydligt att utsläppen inte känner några nationalstatsgränser.
          </note>
          <note>
            Hur skall vi få energisnålare bilar? Kan vi bara tvinga våra
            svenska bilfabrikanter? Nej, naturligtvis inte. Men de europeiska
            bilfabrikanterna är tillsammans ytterligt intresserade av att
            konkurrera med de amerikanska. Eftersom vi har en gemensam marknad
            har de europeiska bilfabrikanterna nu inlett ett samarbete för
            att ta upp kampen med den s.k. Clintonutmaningen, som i USA innebär
            ett samarbete mellan bilindustrin och administrationen.
          </note>
          <note>
            Som ett exempel på vad man skulle kunna åstadkomma vill jag nämna
            att vi i dag som konsumenter gärna köper en litet tyngre bil med
            2,4-litersmotor när vi lika gärna skulle kunna köpa en med 2-litersmotor,
            som vi kan köra lika fort och lika trafiksäkert med.
          </note>
          <note>
            Men den skulle vara lättare och mer energieffektiv.
          </note>
          <note type="speaker">
            Anf. 139 KARL-ERIK PERSSON (v) replik:
          </note>
          <note>
            Fru talman! Uppfattningen om storleken på motorer kan jag dela.
            Det är inte alla gånger som storleken har så stor betydelse. I
            och med att vi lever i ett land med fartbegränsning är det inte
            så stor skillnad mellan de bilar som kommunikationsministern nämnde
            när det gäller fartresurserna.
          </note>
          <note>
            Jag sade inte att vi skulle gå före - jag frågade bara om vi
            kunde gå före andra EU-länder. Nu erkänner kommunikationsministern
            att vi inte kan göra det. Då är frågan: Hur snabbt kan det arbetet
            komma till stånd? När det gäller de tankegångar kommunikationsministern
            tog upp går faktiskt USA före Europa.
          </note>
          <note>
            Europa har inte alls varit framsynt utan backar egentligen när
            det gäller framför allt bilar. Också när det gäller tunga lastbilar
            har faktiskt USA varit bättre än
          </note>
          <note>
            Europa. Skall vi följa EU:s regler kommer vi att ligga sämre
            till än om vi hade följt USA:s.
          </note>
          <note>
            Anf. 140 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Det är riktigt att den amerikanska bilindustrin har
            gått före. Den europeiska bilindustrin börjar nu sätta fart för
            att inte tappa marknader. Sedan har vi ju en bilindustri på andra
            sidan Stilla havet som också börjar ligga i framkant på det här
            området.
          </note>
          <note>
            Vad kan vi göra i Sverige, regionalt och nationellt, när det
            gäller miljöproblemen? Ja, vi kan naturligtvis göra en del också
            i Sverige. Vi kan t.ex. se till att vi har en effektiv kollektivtrafik
            så att vi på det sättet minskar persontransporterna med bil.
          </note>
          <note>
            Vi kan också genom att använda telematik få fram ett effektivare
            transportsystem, och vi kan t.ex. genom effektiva, IT-baserade
            road pricing-system införa innerstadszoner eller andra miljöavgifter
            för att förbättra miljön i innerstäderna. Så nog kan vi göra en
            hel del i Sverige lokalt. Men vi kan inte lösa hela problemet,
            och vi måste arbeta på alla fronter.
          </note>
          <note type="speaker">
            Anf. 141 TORSTEN GAVELIN (fp) replik:
          </note>
          <note>
            Fru talman! Kommunikationsministern sade i sitt anförande att
            Folkpartiets förslag till prutningar på investeringssidan skulle
            innebära att vissa vägbyggen avslutades i en grop i en åker. Inledningsvis
            sade kommunikationsministern att regeringsförslaget innebär en
            betydande nedskärning av investeringsanslagen, men jag konstaterar
            att med den nedskärningen slutar inget vägbygge i någon åker.
            Men om vi föreslår att fortsätta nedskärningen ytterligare en
            liten bit hamnar vägbyggena i en åker.
          </note>
          <note>
            Jag tror faktiskt inte, Ines Uusmann, att man på
          </note>
          <note>
            Vägverket är så klumpig i sin upphandling att vägbyggen behöver
            avslutas i en grop i en åker. Vad som händer om investeringsramen
            ytterligare skärs ned, såsom vi tycker är rimligt i det statsfinansiella
            läge vi nu befinner oss i, är att de nystarter som planerats under
            året skjuts på framtiden och att de projekt som pågår naturligtvis
            fullföljs.
          </note>
          <note>
            Jag vill än en gång fråga kommunikationsministern om hon verkligen
            menade allvar med sitt påstående att vår prutning innebär att
            vägarna slutar i en grop i en åker.
          </note>
          <note>
            Anf. 142 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Det är just det som det handlar om.
          </note>
          <note>
            Skulle vi göra ytterligare neddragningar på nyinvesteringarna
            skulle det innebära att vi kom i ett läge där vi fick avbryta
            projekt som redan är i gång. Nystarterna är ytterst marginella.
            Det finns några nystarter inom bärighetsområdet, och där är det
            inte minst av exportindustriella skäl oerhört väsentligt att vi
            inte drar ned för mycket. I övrigt finns det inga nystarter under
            1997, utan det handlar om sådant som pågår.
          </note>
          <note>
            Som jag sade tidigare: En halv väg gör ingen människa glad.
          </note>
          <note type="speaker">
            Anf. 143 TORSTEN GAVELIN (fp) replik:
          </note>
          <note>
            Fru talman! Då kan man naturligtvis tänka sig att takten i utbyggnaden
            sänks något, så att man inte behöver hamna i den där åkergropen.
          </note>
          <note>
            Låt mig ta upp en annan sak, där jag vill heja på regeringen.
            Det gäller de internationella påtryckningarna, bl.a. i fråga om
            sjöfartspolitiken. Där sade Ines
          </note>
          <note>
            Uusmann att utsikterna att få en gemensam positiv sjöfartspolitik
            inte ser särskilt ljusa ut. Där delar jag helt kommunikationsministerns
            uppfattning. Men det gäller att driva på så hårt som regeringen
            någonsin kan när det gäller att föra den här frågan framåt. Det
            gäller inte bara sjöfartspolitik utan kanske i ännu större omfattning
            frågan om utveckling av miljövänlig teknik och trafiksäkra bilar.
          </note>
          <note>
            Anf. 144 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Jag uppskattar att jag får det stödet från partierna
            i riksdagen i fråga om det internationella arbetet, både när det
            gäller miljöområdet och beträffande sjöfarten.
          </note>
          <note>
            Vad som nu händer på sjöfartsområdet inom Europa är att samtidigt
            som vi på EU-planet har en diskussion som i allmänna ordalag handlar
            mycket om vikten av harmonisering och av att ha en konkurrenskraftig
            europeisk sjöfart pågår ett slags nationell maktpositionering.
            Detta innebär att många av sjöfartsnationerna i Europa försöker
            skaffa sig fördelar på andras bekostnad, vilket jag tycker är
            att beklaga och vilket jag också har påpekat är till ondo för
            hela den europeiska sjöfarten. Vi behöver en stark europeisk sjöfart,
            inte minst av sjösäkerhetsskäl. Jag är därför glad över Torsten
            Gavelins support.
          </note>
          <note type="speaker">
            Anf. 145 TOM HEYMAN (m) replik:
          </note>
          <note>
            Fru talman! Kommunikationsministern nämnde i sitt anförande den
            sjöfartspolitiska kommittén. Det är riktigt att vi höll på en
            del med olika sjöfartsfrågor som gällde sjöfarten längs den svenska
            kusten, och vi fick då fram en del märkliga uppgifter. Bl.a. tittade
            vi på hur transportstödet slår på transporterna, konkurrenssituationen
            i hamnarna och en del andra sådana saker.
          </note>
          <note>
            Det här fick vi dock inte göra någonting åt. Enligt direktiven
            skulle detta i stället hanteras av Kommunikationskommittén, och
            därför fick vi nöja oss med att ta upp det här i vårt yttrande
            och sedan lämna det därhän.
          </note>
          <note>
            Sedan tillsattes Kommunikationskommittén, och den har nu suttit
            i drygt ett år. Den har kommit med två delbetänkanden. Men den
            har ännu inte ens varit i närheten av havet. Den har inte sett
            havet, och den innehåller ingen egentlig sjöfartsexpertis. Det
            har sagts att det här skall göras sedan, men det har också sagts
            att kommitténs arbete skall avslutas per den 1
          </note>
          <note>
            mars. Det återstår bara ett fåtal sammanträden i kommittén.
          </note>
          <note>
            Avser kommunikationsministern att förlänga kommittén, att ge
            den nya direktiv eller att tillsätta en ny kommitté så att de
            här frågorna kommer upp till behandling, eller kommer det här
            bara att rinna ut i intet?
          </note>
          <note>
            Anf. 146 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Det är inte min uppgift att recensera en statlig
            utredning som är under arbete. Jag förutsätter naturligtvis att
            Kommunikationskommittén kommer att fullfölja sina direktiv, som
            handlar om en helhetssyn på transportområdet där också sjöfartens
            speciella problem, men också dess möjligheter, skall belysas.
            Har ledamöterna ännu inte sett havet förutsätter jag att man tar
            chansen att göra det under de månader som är kvar av arbetet med
            Kommunikationskommittén. Än så länge är tiden inte utgången.
          </note>
          <note type="speaker">
            Anf. 147 TOM HEYMAN (m) replik:
          </note>
          <note>
            Fru talman! Jag noterar med viss tillfredsställelse kommunikationsministerns
            svar. Tyvärr kan jag bara konstatera att som det nu ser ut återstår
            bara några få veckor och några få sammanträden. Eftersom man ännu
            inte ens har börjat med de här frågorna kan jag inte se att det
            ens finns teoretiska möjligheter att fullfölja arbetet som det
            var tänkt.
          </note>
          <note>
            Anf. 148 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Som jag sade tidigare vore det mig främmande att
            recensera pågående arbete. Men självklart räknar jag med att man
            i Kommunikationskommittén, om man bedömer att man behöver förlängning
            eller inte anser sig kunna leva upp till sina direktiv, återkommer
            till regeringen med förfrågningar eller med förslag till hur man
            i så fall skall lösa de problemen. Jag har ännu inte fått några
            sådana signaler från utredningen.
          </note>
          <note type="speaker">
            Anf. 149 BIRGITTA WISTRAND (m):
          </note>
          <note>
            Fru talman! I dag har det talats en hel del om kommunala flygplatser.
            Förvisso är inte Bromma en kommunal flygplats, och förvisso är
            Bromma en flygplats som har 900 000 passagerare varje år. Men
            trots detta finns det krafter här som vill lägga ned
          </note>
          <note>
            Bromma. Jag vill i dag ta tillfället i akt att på nytt vända
            mig till kommunikationsministern och hoppas att Bromma, som faktiskt
            går bra och som inte behöver stöd som andra kommunala flygplatser,
            får vara kvar - därför att Stockholm skall vara kulturhuvudstad
            år 1998 och därför att vi skall ha ett OS här år
          </note>
          <note>
            2004.
          </note>
          <note>
            Jag vill önska kommunikationsministern god jul och säga så här:
            Bevara Bromma!
          </note>
          <note type="speaker">
            Anf. 150 LENNART FREMLING (fp):
          </note>
          <note>
            Fru talman! En grundläggande princip för mänsklighetens utnyttjande
            av naturresurserna är att vi måste hålla oss inom ramen för naturens
            egna gränser.
          </note>
          <note>
            För att öka friheten för människor över hela världen och i kommande
            generationer måste den slösande västerländska livsstilen ersättas
            med sund hushållning.
          </note>
          <note>
            Vi liberaler kan uttrycka vår förvaltarskapstanke som att vi
            inte får leva på kapitalet utan måste nöja oss med att förbruka
            räntan. Så kan vår generation ta sitt ansvar och leda in utvecklingen
            i riktning mot ett långsiktigt hållbart samhälle.
          </note>
          <note>
            Trafiken är en av de sektorer i samhället som skapar en stor
            del av miljöproblemen. Dessutom bör det finnas goda möjligheter
            att hushålla effektivare med resurserna inom transportsektorn
            genom att förändra prisbilden.
          </note>
          <note>
            Under många decennier har det i olika ordalag talats om att trafiken
            skall bära sina samhällsekonomiska kostnader, dvs. betala sina
            miljökostnader, olyckskostnader och trängselkostnader. Denna grundprincip
            har formulerats på olika sätt i 1963, 1978 och
          </note>
          <note>
            1988 års trafikpolitiska beslut, men har i praktiken inte genomförts.
            Karl-Erik Persson har också nyss framfört samma åsikt.
          </note>
          <note>
            För varje år som går medan man gör utredning efter utredning
            om hur man skall ta hänsyn till miljöskador och trafikolyckor
            i prissättningen missgynnas järnvägen. Regeringen måste känna
            ett tungt ansvar för att lägga fram skatteförslag som för utvecklingen
            i rätt riktning. Det behövs inte en massa utredningar för att
            veta i vilken riktning man måste gå. Det krävs i stället politiskt
            mod. Jag kan konstatera att kommunikationsministern nyss sade
            här att miljöanpassningen är en långsiktig fråga. Det håller jag
            med om. Men vi vet vilken riktning vi måste gå i, och det är att
            satsa på järnväg. Vi kan börja gå i den riktningen redan nu.
          </note>
          <note>
            Fru talman! Med rättvisa konkurrensvillkor har järnvägen goda
            möjligheter att utvecklas för både gods- och persontrafik. EU
            ger nu nya möjligheter till att förbilliga och effektivisera järnvägsdriften
            som hittills karakteriserats av mycket nationellt tänkande.
          </note>
          <note>
            Administrativa reformer, enklare gränspassager och teknisk standardisering
            skulle ge järnvägen ny konkurrenskraft. Den tekniska utvecklingen
            ger möjligheter till ett europeiskt nät av höghastighetståg som
            kan köra 350 km/tim. Här gäller det för oss i Sverige att skaffa
            oss en långsiktig strategi.
          </note>
          <note>
            Satsningarna på snabbtåget X 2000 som kan köra
          </note>
          <note>
            200 km/tim har givit goda effekter och gjort tåget till ett konkurrenskraftigt
            alternativ till flyg, bil och buss.
          </note>
          <note>
            En betydande upprustning av banorna har gjort det möjligt att
            minska restiderna avsevärt, och genom snabbtågets tekniska konstruktion
            sker detta utan ökad energiförbrukning. Pågående baninvesteringar
            kommer under de närmaste åren att ge stora ytterligare förbättringar.
          </note>
          <note>
            Ett naturligt nästa steg för att öka järnvägens konkurrenskraft,
            särskilt gentemot det så miljöskadliga flyget, vore att satsa
            på banor för höghastighetståg på de mest frekventerade sträckorna.
            En särskilt ingående analys bör göras för sträckorna Köpenhamn-
          </note>
          <note>
            Helsingborg-Jönköping-Stockholm, Helsingborg-
          </note>
          <note>
            Göteborg-Oslo och Göteborg-Jönköping. Det är av ett särskilt
            värde att man skulle knyta ihop de stora flygplatserna i Stockholm,
            Köpenhamn, Oslo och
          </note>
          <note>
            Göteborg med järnvägsspår av hög kvalitet i så fall.
          </note>
          <note>
            Analysen måste innefatta bedömningar av de totala dynamiska effekterna
            på hela samhällsutvecklingen och på hela järnvägsnätet, såväl
            för person- som godstrafiken. Här gäller det med andra ord att
            skapa långsiktiga visioner för den europeiska utvecklingen.
          </note>
          <note>
            Fru talman! Det var för att understryka ovanstående resonemang
            som vi i vår motion yrkade på ett särskilt tillkännagivande om
            höghastighetståg. Detta har vi följt upp i reservation 28, men
            för att spara kammarens tid yrkar jag inte bifall till reservationen.
          </note>
          <note>
            Eftersom vi har en klok kommunikationsminister som sitter här
            och lyssnar tror jag att hon ändå tar till sig det här resonemanget.
          </note>
          <note>
            I detta betänkande behandlas också statens trafikupphandling.
            Den teoretiska bakgrunden är ju att det allmänna måste gå in med
            pengar för att samhällsekonomiskt lönsam trafik som är företagsekonomiskt
            olönsam skall komma till stånd. Tyvärr har både regeringen och
            utskottet även i år valt att satsa samma belopp som förra året
            utan att ha något särskilt underlag som visar hur mycket trafik
            som bedöms vara samhällsekonomiskt lönsam utan att vara företagsekonomiskt
            lönsam. Det är beklagligt att regeringen inte tar fram ett bättre
            beslutsunderlag. Tidigare har vi från Folkpartiets sida reserverat
            oss mot detta, men det har inte vunnit gehör. Vi hoppas dock att
            beslutsunderlaget skall bli bättre i framtiden.
          </note>
          <note>
            Diskussionen här i dag har ju också varit inne på den linjen.
            Monica Öhman frågade Karin Starrin om man verkligen ville satsa
            mer pengar på SJ, och på vilka grunder Karin Starrin i så fall
            ville satsa per pengar på SJ. Men den trafik som faktiskt behövs
            måste inte upphandlas just från SJ. Det måste få råda konkurrens.
            Det är väl regeringens sak att plocka fram ett ordentligt underlag.
            Som sagt har vi från Folkpartiets sida efterlyst detta redan tidigare
            år.
          </note>
          <note type="speaker">
            Anf. 151 ELISA ABASCAL REYES (mp)
          </note>
          <note>
            replik:
          </note>
          <note>
            Fru talman! Det som Lennart Fremling säger kan jag instämma i
            till stor del, och jag tycker att hans ord var kloka och väl avvägda.
            Jag har samma förhoppningar på snabbtågsutvecklingen.
          </note>
          <note>
            Men det här kostar. Om Lennart Fremling nu för sitt partis talan,
            kommer vi då att få se en partimotion från Folkpartiet med anledning
            av den infrastrukturproposition som lagts fram där man faktiskt
            avsätter medel för de utbyggnader och den upprustning av spår
            som Lennart Fremling talar om?
          </note>
          <note>
            Jag vill också ställa en annan fråga. Det Lennart
          </note>
          <note>
            Fremling säger låter väldigt bra, men hur pass mycket avspeglas
            det egentligen i Folkpartiets konkreta förslag, förutom den reservation
            som Lennart Fremling syftar på och som inte innehåller några pengar?
          </note>
          <note type="speaker">
            Anf. 152 LENNART FREMLING (fp) replik:
          </note>
          <note>
            Fru talman! Höghastighetstågen med en hastighet på upp till 350
            km/tim är ju på idéstadiet för vår del.
          </note>
          <note>
            Jag vill med detta understryka betydelsen av att man utreder
            ordentligt vad som är samhällsekonomiskt lönsamt för att få fram
            dem. Vi pekar från Folkpartiets sida på de starkt trafikerade
            linjer som jag nämnde, alltså mellan tre av de nordiska huvudstäderna.
          </note>
          <note>
            Det är Folkpartiets politik. Exakt vad som kommer att stå i eventuella
            motioner som Folkpartiet kan tänkas lägga fram med anledning av
            infrastrukturpropositionen som kom för en vecka sedan är det däremot
            för tidigt att uttala sig om. Självklart pågår det en levande
            debatt också inom vårt parti om hur man skall avväga olika ekonomiska
            satsningar, och jag deltar aktivt i den debatten.
          </note>
          <note type="speaker">
            Anf. 153 ELISA ABASCAL REYES (mp)
          </note>
          <note>
            replik:
          </note>
          <note>
            Fru talman! Jag har den största respekt för att
          </note>
          <note>
            Lennart Fremling i dag inte kan redovisa en eventuell motion,
            lika litet som jag kan redovisa Miljöpartiets motion.
          </note>
          <note>
            Det intressanta är ju som sagt att det här kostar.
          </note>
          <note>
            Folkpartiets politik måste väl ändå vara litet mer än att bara
            peka på saker som befinner sig på idéstadiet. I
          </note>
          <note>
            dagsläget måste vi föreslå konkreta åtgärder som går i linje
            med den inriktning som Lennart Fremling så vältaligt presenterat.
          </note>
          <note type="speaker">
            Anf. 154 LENNART FREMLING (fp) replik:
          </note>
          <note>
            Fru talman! Vi har ändå markerat att vi prutar mindre på järnvägssatsningarna
            än på vägsatsningarna. Det är en riktningsangivelse när det gäller
            vårt upplägg för 1997. Sedan krävs det, som jag sade, en långsiktig
            debatt. Det är heller inte alldeles självklart att man alltid
            måste eftersträva en statlig finansiering av alla infrastrukturinvesteringar.
            Det torde väl inte vara Elisa Abascal Reyes obekant att vi tidigare
            har strävat efter att få olika typer av medfinansiering, om det
            handlar om stora projekt där man kan räkna hem lönsamhet på olika
            sätt. Det är också en levande diskussion som vi får föra i det
            kommande tio- eller femtonårsperspektivet. Det gäller hur man
            skall kunna plocka fram pengar på olika sätt. Vi kan inte bara
            säga att vi måste ta av budgetmedlen.
          </note>
          <note type="speaker">
            Anf. 155 HÅKAN STRÖMBERG (s):
          </note>
          <note>
            Fru talman! I detta betänkande angående kommunikationsbudgeten
            för utgiftsområde 22, vad gäller avsnittet sjöfart, behandlar
            vi inte bara budgetfrågor utan tar också ställning till vissa
            frågor som togs upp i utredningen Svensk sjöfartsnäring för framtiden.
          </note>
          <note>
            Kammaren har också att ta ställning till ett nytt system för
            farledsavgifter, vilka också enligt förslaget kan komma att miljödifferentieras.
          </note>
          <note>
            I en broschyr som givits ut av Sveriges Redareförening i början
            av detta år, som heter Sjöfarten bygger välståndets broar, framgår
            att Sverige ur transportsynpunkt praktiskt taget är en ö, eftersom
            vår handel med andra länder till 95 % i någon del sker via handelsfartyg
            eller färjor. Var tredje minut dygnet runt året om anlöper eller
            avgår en färja från svensk hamn till utrikeshamn. Varje dygn passerar
            100 000
          </note>
          <note>
            passagerare och 4 000 lastfordon svenska hamnar.
          </note>
          <note>
            Det framgår också att svenska rederier, i konkurrens på den internationella
            scenen, förra året utförde transporttjänster för 23 500 miljoner
            kronor.
          </note>
          <note>
            Med det av svenska rederier ägda och inhyrda tonnaget intar Sverige
            åttonde plats i listan över de största sjöfartsländerna. Inräknat
            ilandanställda, som arbetar med sjöfrakter, finns det inom sjöfarten
          </note>
          <note>
            60 000 helårsarbeten. Att svenska rederier har framtidstro omvittnas
            genom att det för närvarande finns ett fyrtiotal fartygsbeställningar,
            tillsammans till ett värde av 15 miljarder kronor. Svensk sjöfart
            är betydelsefull som fraktare, bidrar till betydande exportinkomster
            och ger många människor sysselsättning.
          </note>
          <note>
            Den här utvecklingen hade vi inte haft om inte riksdagen 1988,
            på initiativ av den då sittande socialdemokratiska regeringen,
            beslutat att ett rederistöd skulle införas för att stärka den
            svenska handelsflottans internationella konkurrenskraft. Fram
            till dess minskade den svenskflaggade handelsflottan.
          </note>
          <note>
            Man sökte hitta akterflaggor från länder där inga regler gällde
            för de ombordanställda och där det inte fanns några krav om sjösäkerhet.
            Det gällde att hitta den billigaste arbetskraften och akterflaggor
            från länder som saknade lagbestämmelser om sjösäkerhet, eller
            i varje fall inte brydde sig om detta.
          </note>
          <note>
            Stödet innefattar att man till rederier återbetalar viss del
            av de ombordanställdas inbetalda skatter, och en reducering av
            de sociala avgifterna.
          </note>
          <note>
            Det är inte sant som man säger från Moderaternas sida, dvs. att
            sjöfartsstödet skapar ineffektiva organisationer, snedvrider konkurrensen
            och bevarar en föråldrad teknik. Det går inte att i alla delar
            jämföra sjöfarten med den helt landbaserade näringen.
          </note>
          <note>
            Svensk sjöfart är synnerligen effektiv. Stödet har i stället
            inneburit att våra fartyg har hög teknisk utrustning och bra utrymme
            för de ombordanställda och utbildad, kunnig och ansvarsmedveten
            personal. Ett bevis för detta är den låga bemanningen på de svenska
            fartygen.
          </note>
          <note>
            Om den svenska handelsflottan skall kunna utvecklas på sikt har
            vi socialdemokrater lärt oss att vi måste ge den långsiktiga spelregler.
            Det lärde vi oss inte minst under den förra borgerliga mandatperioden.
          </note>
          <note>
            Det är dyra investeringar i fartyg, och det förflyter lång tid
            mellan fartygsbeställning och sjösättning.
          </note>
          <note>
            Jag måste återigen påpeka vilken situation som rådde under förra
            mandatperioden, då vi hade en moderatledd regering. Tom Heyman,
            som var en entusiastisk företrädare för denna regering i framför
            allt sjöfartsfrågor, brukar hävda sjöfartsnäringens självständighet
            och långsiktighet. Men hur var det hösten 1991 efter den borgerliga
            regeringens tillträde?
          </note>
          <note>
            Då kom signaler om att sjöfartsstödet skulle avskaffas. I januari
            1992 kom förslag om att det skulle avskaffas fr.o.m. budgetåret
            1991/92, men ett förslag om utformningen skulle komma senare under
            våren
          </note>
          <note>
            1992. Något sådant förslag kom aldrig. I december
          </note>
          <note>
            1992 kom förslag om att sjöfartsstödet skulle återinföras. Man
            återinförde något som aldrig hade avskaffats.
          </note>
          <note>
            Det fanns således ingen sjöfartspolitik alls under andra halvåret
            1992. Ingen visste vilka regler som gällde - om man skulle få
            sjöfartsstöd eller inte. Det var som en redare sade till mig:
            "Håkan, det var en förfärlig period. Man höll sig för pannan med
            ena handen och rev sig i huvudet med den andra".
          </note>
          <note>
            Av det betänkande som vi nu behandlar framgår att staten nu tar
            på sig ett ansvar för att skapa långsiktiga konkurrensförutsättningar
            för den svenska handelsflottan, oberoende av vilka medel som nu
            eller på sikt skall användas. Så måste det vara om näringen skall
            inges framtidstro.
          </note>
          <note>
            För budgetåret 1997 anslår vi 400 miljoner kronor i bidrag till
            sjöfarten. Vi säger också att syftet är att stabilisera förutsättningarna
            för stödet. Riksdagen bör enligt regeringen fatta ett långsiktigt
            inriktningsbeslut om att nuvarande bidrag till den svenskflaggade
            handelsflottan skall behållas under åren 1997-2001.
          </note>
          <note>
            När Tom Heyman från talarstolen talar om de stöd vi betalar ut
            för sjöfrakten mellan Luleå och Oxelösund och mellan Gotland och
            Norrköping talar han om de nuvarande stöden som återinfördes av
            den moderatledda regeringen 1992. Nu föreslår vi ett nytt konkurrensanpassat
            system omfattande svenska handelsfartyg i utrikestrafik. Rederinämnden
            skall pröva konkurrensförhållandena innan stöd godkännes.
          </note>
          <note>
            Vi säger också att bidraget till handelssjöfarten stegvis skall
            ersättas med gemensamma och likartade regler för statsstöd och
            andra villkor som kan komma att gälla inom Europeiska unionen.
          </note>
          <note>
            Ett annat ärende som utskottet haft att ta ställning till är
            förslaget till nya sjöfartsavgifter.
          </note>
          <note>
            För att täcka Sjöfartsverkets kostnader för att upprätthålla
            farleder, fyrar, sjömätning, lotsverksamhet, isbrytartjänster,
            hamnverksamhet m.m. tas det ut en rad olika avgifter från fartyg
            som anlöper svenska vatten och hamnar. För närvarande tar Sjöfartsverket
            ut tre olika sorters avgifter: lotsavgifter, fyravgifter och farledsavgifter.
            Nu föreslås att fyravgifter och farledsavgifter slås samman till
            en enda avgift - farledsavgiften - och att den miljödifferentieras.
          </note>
          <note>
            Sjöfartsavgiften ändras så att avgiften tas ut från den inrikes
            sjöfart som tidigare varit undantagen från avgifter. Vänersjöfarten
            skall dock undantas också från kommande avgifter. Även den transoceana
            trafiken har varit undantagen från avgifter, och den kommer nu
            att avgiftsbeläggas.
          </note>
          <note>
            Vidare sägs i förslaget att avgifterna skall miljödifferentieras
            för att främja en miljövänlig sjöfart, så att fartyg med katalysator
            och fartyg som drivs med lågsvavlig olja erhåller lägre avgifter.
          </note>
          <note>
            Största orsaken till ändringen är att vårt nuvarande system på
            vissa punkter är att betrakta som konkurrenssnedvridande enligt
            EU:s bestämmelser. Enligt propositionen skulle förslaget om ändrade
            sjöfartsavgifter införas den 1 januari 1997, men miljödifferentieringen
            skulle träda i kraft först ett år senare, dvs.
          </note>
          <note>
            1998.
          </note>
          <note>
            Trafikutskottet har låtit näringsutskottet yttrat sig om förslaget.
            Utskottet påpekar i sitt yttrandet att förslaget kan få negativa
            konsekvenser för svensk industri. Fraktkostnader för råvaror är
            en betydande del av industrins kostnader. Man föreslår att förslaget
            till nya avgifter ytterligare analyseras, så att inte svensk industris
            konkurrenskraft försvagas och sysselsättningen hotas på bekostnad
            av ökad import.
          </note>
          <note>
            För att ge industrin möjlighet att anpassas till de nya avgiftssystemen
            bör ikraftträdandet ske den 1
          </note>
          <note>
            januari 1998 både vad gäller farledsavgifterna och vad gäller
            miljödifferentieringen.
          </note>
          <note>
            Trafikutskottet delar näringsutskottets uppfattning.
          </note>
          <note>
            Vi ger därmed från trafikutskottets sida detta regeringen till
            känna. I övrigt ansluter utskottet sig till regeringens proposition
            över utgiftsområde 22.
          </note>
          <note>
            I anslutning till avsnittet sjöfart har till utskottets betänkande
            fogats tolv reservationer.
          </note>
          <note>
            När det gäller de reservationer där inga moderater ingår kan
            jag inte i sak se någon större skillnad mellan reservanterna och
            utskottsmajoriteten. Vi har exempelvis inget emot en ökad färjetrafik
            med Litauen eller från andra länder på andra sidan Östersjön.
            Men sådan trafik skall som annan färjetrafik ske utan statlig
            inblandning, förutom att vi skall se till att det finns farleder
            till de svenska anlöpshamnarna.
          </note>
          <note>
            Utskottet tycker att utbildningsinsatser är angeläget, t.o.m.
            mycket angeläget, och det finns avtal mellan parterna om detta.
            Det ställs också krav på rederierna. För att man skall få rederistöd
            skall t.ex. utbildningsplatser ställas till förfogande på fartygen.
          </note>
          <note>
            Det finns också skrivningar i utskottsbetänkandet vad gäller
            miljö- och säkerhetsfrågorna och elförsörjningen till fartyg som
            ligger vid kaj. Vi vill också upprätta hårdare säkerhetsbestämmelser
            för sjöfarten.
          </note>
          <note>
            Vi ser också allvarligt på de förlista krigsfartygen utanför
            våra kuster. Problemen har uppmärksammats av Sjöfartsverket, som
            försöker hitta en strategi för hur frågorna skall behandlas och
            hur problemen skall lösas. Men detta är en svår fråga, eftersom
            ingen vet vem som skall vara kostnadsansvarig på internationella
            vatten. Man vet ännu ej vad som är bäst, om vraken skall ligga
            kvar eller om de skall bärgas. Bärgning kan innebära stora risker,
            med läckage av olja och andra miljöstörande kemikalier.
          </note>
          <note>
            Inte heller fyrpartireservationen angående förslaget om farledsavgifter
            skiljer sig i sak. Enligt EU:s brev från 1995 måste vi ändra vårt
            nuvarande system.
          </note>
          <note>
            Vi är överens om att det skall analyseras ytterligare och eventuellt
            justeras innan det träder i kraft.
          </note>
          <note>
            Sedan undrar jag: Vad menar Moderaterna med vad som bl.a. sägs
            i reservation 11, som också Folkpartiet står bakom? Man säger
            att för att klara konkurrensen är det nödvändigt att parterna
            på arbetsmarknaden anpassar sig och genomför erforderliga förändringar,
            så att den svenska handelsflottan kan vara en fullgod konkurrent
            till sina utländska medtävlare.
          </note>
          <note>
            Är det de slutna avtalen på sjöarbetsmarknaden som skall rivas
            upp? Eller skall det vara fullt legalt att registrera sitt fartyg
            i ett land som inte har några säkerhetsbestämmelser alls eller
            några avtal med de ombordanställda? Skall det sitta en okänd fiffelflagg
            i aktern på de svenskägda fartygen för att rederinäringen skall
            ha någon framtid?
          </note>
          <note>
            Jag vill säga till redarna och de sjöfolksanställda:
          </note>
          <note>
            Med en moderat sjöfartspolitik skulle sjösäkerheten försvagas,
            med förenklade lotsbestämmelser och osäker isbrytartjänst. Anställningsförhållandena
            ombord och i hamnverksamheten skulle i framtiden bli ännu otryggare
            och osäkrare.
          </note>
          <note>
            Fru talman! Därför yrkar jag i enlighet med utskottets ordförande
            bifall till utskottets hemställan och avslag på samtliga reservationer
            som fogats till betänkandet.
          </note>
          <note type="speaker">
            Anf. 156 TOM HEYMAN (m) replik:
          </note>
          <note>
            Fru talman! Håkan Strömberg har läst Redareföreningens broschyr,
            och det var ju trevligt att han har sett en del fakta. Sedan blandar
            han dessvärre ihop alltihop. De siffror han åberopar är ju från
            Redareföreningens broschyr och täcker den totala svenska handelsflottan,
            varav merparten i dag seglar under de konstiga flaggor som Håkan
            Strömberg nämner. Det gäller då främst Liberia och i någon mån
            Singapore.
          </note>
          <note>
            Det är den delen av flottan som är modern, effektiv och rationell,
            medan däremot den svenskflaggade flottan uppvisar en synnerligen
            hög medelålder.
          </note>
          <note>
            Dessutom redovisade man så sent som i dag ganska allvarliga brister
            i många säkerhetsdetaljer.
          </note>
          <note>
            Håkan Strömberg säger att det var Moderaterna under en moderatledd
            regering som skapade det här eländet, med stöd och bidrag som
            aldrig kom till skott. Jo, det var en moderatledd regering, men
            det var inget moderatlett departement.
          </note>
          <note>
            Vad som händer med det nya stödet vet vi ju inte.
          </note>
          <note>
            Jag vill se det innan jag tror det, att Rederinämnden lyckas
            reducera stödomfånget i någon större omfattning.
          </note>
          <note>
            Håkan Strömberg undrar också vad vi menar med att man skall anpassa
            sina avtal. Vi menar att avtalen skall anpassas till vad som är
            ekonomiskt konkurrenskraftigt så att man inte behöver någon hjälp
            av skattebetalarna för att driva båtarna på havet.
          </note>
          <note type="speaker">
            Anf. 157 HÅKAN STRÖMBERG (s) replik:
          </note>
          <note>
            Fru talman! Tom Heyman påpekar att Kommunikationsdepartementet
            inte var moderatlett. Jag trodde att en regering hade ett kollektivt
            ansvar för vad som händer inom alla områden och departement.
          </note>
          <note>
            Det är riktigt att de flesta fartyg är utflaggade, men denna
            utflaggning har skett under en tid då man inte har haft stöd.
            Med den osäkerhet som har rått vågade man heller inte flagga hem
            några fartyg. Om regeringen inte har någon sjöfartspolitik alls
            låter näringen givetvis båtarna gå under de flaggor som sitter
            i aktern. Det är först när det blir en långsiktighet i politiken
            som de svenska rederierna kan börja sätta svenska flaggor i aktern.
          </note>
          <note type="speaker">
            Anf. 158 TOM HEYMAN (m) replik:
          </note>
          <note>
            Fru talman! Det har gjorts en rätt stor affär av att man har
            flaggat in båtar och att svenska redare har skickat hem besättningarna
            från Filippinerna, Indien eller Baltikum och ersatt dem med svenska
            besättningar. Vad man då gör är ju faktiskt att man tar ifrån
            de här länderna en möjlighet att bedriva en form av tjänsteexport
            till Sverige.
          </note>
          <note>
            Dala-Demokraten är inte mitt husorgan, men jag kan konstatera
            att man där har begripit detta. Så sent som den 11 december skrev
            man nämligen:
          </note>
          <note>
            Rika länder fruktar för lågprisimport från fattiga länder och
            att löntagare förlorar jobb, men de låga lönerna är det viktigaste
            konkurrensmedlet de fattiga länderna har. Produktiviteten är ju
            i motsvarande grad låg. Bara genom att få utnyttja fördelen av
            ett lågt ränteläge kan de ta sig ur fattigdomen genom export.
          </note>
          <note>
            De fattiga ländernas export brukar till varje inbringad krona
            gå till import från den rika världen. Precis så tog vi oss ur
            vår fattigdom. Genom export till Storbritannien och andra länder
            som var rikare än vi för 100
          </note>
          <note>
            år sedan kunde vår industri byggas upp. Inget tyder på att importen
            från fattiga länder spelar en viktig roll för industrivärldens
            arbetslöshet.
          </note>
          <note>
            Det är precis den här formen av tjänsteexport som t.ex. Filippinerna
            bedriver när de bemannar en svensk båt under Liberiaflagg, och
            det är precis denna form av tjänsteexport som man här i god protektionistisk
            anda vill förhindra genom att införa rederistöd med svensk bemanning.
          </note>
          <note type="speaker">
            Anf. 159 HÅKAN STRÖMBERG (s) replik:
          </note>
          <note>
            Fru talman! Det är bra att Tom Heyman nämnde
          </note>
          <note>
            Liberia. Liberia är ju en stat som inte har några regler eller
            någon administration alls. Vad Liberia har är några advokatkontor
            i Amerika, där man kan registrera in ett fartyg med en Liberiaflagga
            i aktern. Det gynnar inte Liberia, utan det är andra länders besättningar
            som i så fall får anställning ombord. Olika länder har olika regler,
            och många länder är i ett uppbyggnadsskede och kan inte betala
            de löner som man kan betala i industriländerna. Men det får inte
            vara så att industriländer då utnyttjar dessa länders flagga för
            att komma ifrån de bestämmelser som man tillsammans försöker utarbeta.
            Det är det som detta med fiffelflagg handlar om. Man försöker
            hitta ett land där inga regler alls gäller. Det är tydligen det
            som Tom
          </note>
          <note>
            Heyman pläderar för. Han menar tydligen att det skall vara så.
          </note>
          <note type="speaker">
            Anf. 160 KARIN STARRIN (c) replik:
          </note>
          <note>
            Fru talman! Det är bra att vi får det här tillkännagivandet till
            regeringen, att vi får ett nytt system för farledsavgifter. Men
            i stället för att det skall träda i kraft den 1 januari 1997 skall
            det träda i kraft den 1
          </note>
          <note>
            januari 1998. Jag tycker inte att utskottsmajoriteten är överens
            med näringsutskottets enhälliga yttrande, i vilket sägs att det
            nya avgiftssystemet kan innebära försämringar för den svenska
            konkurrensen. Det vi efterlyser i det här läget är en samordning
            av de här två avgiftssystemen. Det skall bli dels ett nytt system
            för inrikesavgifter, dels en miljödifferentiering, och vi menar
            att detta bör samordnas till en enda ny avgift.
          </note>
          <note>
            Den viktiga skillnaden, Håkan Strömberg, är den att det som reservanterna
            i reservation nr 15 anser är att det behövs ett nytt system, där
            miljödifferentieringen får större genomslag än det förslag som
            nu föreligger, med en förändring bara i fråga om tidpunkten. Det
            är skillnaden, och det är olyckligt att Håkan
          </note>
          <note>
            Strömberg inte kunde ställa sig bakom sina kolleger i näringsutskottet.
          </note>
          <note type="speaker">
            Anf. 161 HÅKAN STRÖMBERG (s):
          </note>
          <note>
            Fru talman! Det är riktigt att detta kommer att försvåra för
            näringen. Vi får inte ha nuvarande system med fribrev för den
            svenska kustsjöfarten och för oceantrafiken. Vi måste lägga en
            avgift på detta.
          </note>
          <note>
            Men vi menar är att man skall ge de råvarunäringar som har en
            betydande kostnad för sjöfrakter ett års andrum. Man kan också
            se över vissa regler. Det är helt klart att det kommer att medföra
            en försämring för vissa men också en förbättring för andra. T.ex.
          </note>
          <note>
            kommer kanske massaindustrin att få en betydande lättnad, eftersom
            den i dag med sina sjöfartsavgifter betalar en del av oljetransporterna.
          </note>
          <note type="speaker">
            Anf. 162 KARIN STARRIN (c):
          </note>
          <note>
            Fru talman! Jag tror att vi är helt överens om att det här kan
            innebära totalt sett dyrare avgifter för sjöfarten. Skillnaden
            i det här läget, Håkan Strömberg, är att vi efterlyser ett nytt
            system, där man väger ihop de nya farledsavgifterna med avgifter
            för inrikes sjötransport med det nya förslaget om miljödifferentiering,
            så att denna i det läget förhoppningsvis får större genomslag
            än det som man nu kan vänta sig få genom att hålla isär de två
            olika avgifterna. Det är det olyckliga. Vi hade kunnat bli överens,
            eftersom näringsutskottet hade sett frågan på detta sätt.
          </note>
          <note type="speaker">
            Anf. 163 HÅKAN STRÖMBERG (s):
          </note>
          <note>
            Fru talman! Totalt sett skall det inte bli dyrare.
          </note>
          <note>
            Sjöfartsverket har ju sagt att man nöjer sig med de intäkter
            man får och klarar sin verksamhet med dessa medel. Det sker dock
            en omfördelning, som gör det dyrare för vissa frakter och billigare
            för andra. Totalt sett är det ingen skillnad.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 17 december.)
          </note>
          <note>
            7 § Svenskt deltagande i fredsstyrka efter
          </note>
          <note>
            IFOR i Bosnien-Hercegovina
          </note>
          <note>
            Föredrogs
          </note>
          <note>
            Utrikesutskottets betänkande 1996/97:UU5
          </note>
          <note>
            Svenskt deltagande i fredsstyrka efter IFOR i Bosnien-Hercegovina
            (prop. 1996/97:54)
          </note>
          <note>
            Kammaren biföll talmannens hemställan om att ärendet fick avgöras
            efter endast en bordläggning.
          </note>
          <note type="speaker">
            Anf. 164 LENNART ROHDIN (fp):
          </note>
          <note>
            Fru talman! I september ägde de första valen rum i
          </note>
          <note>
            Bosnien efter Daytonfredens undertecknande i december förra året.
            Jag var själv norr om Banja Luka i
          </note>
          <note>
            Republika Srbska som valobservatör. Genom ovanligt lyckliga omständigheter
            hade jag förmånen att få träffa många olika bosnienserber - många
            i deras hem. Samtalen där stärkte mig i övertygelsen att kriget
            och våldet inte är eller var något oundvikligt, men att det är
            möjligt om människorna utlämnas till skrupelfria krigsherrar,
            som omvärlden respektfullt förhandlar med medan den blundar och
            slår dövörat till inför de många, många som kämpar för demokrati,
            frihet och fredlig samlevnad.
          </note>
          <note>
            Det var inte hänsyn till dem jag träffade utan hänsyn till det
            kommande amerikanska presidentvalet som tvingade fram snabbt genomförda
            val, utan att rimligt anständiga förutsättningar skapats för fria
            och demokratiska val. Inrikespolitiska hänsyn har hela tiden i
            alltför hög grad fått styra omvärldens agerande inför folkmordet
            i Bosnien.
          </note>
          <note>
            De uppskjutna kommunalvalen avses nu komma att hållas våren 1997.
            De är en grundläggande förutsättning för att man skall kunna förverkliga
            fredsavtalet. Därför måste kommunalvalen hållas så snart godtagbara
            villkor för fria och demokratiska val föreligger. Och då måste
            varje medborgare i Bosnien garanteras rätten att kunna rösta på
            den plats han eller hon var bosatt på när kriget började.
          </note>
          <note>
            Fru talman! Septembervalen förändrade egentligen inte någonting.
            Den faktiska etniska uppdelningen av
          </note>
          <note>
            Bosnien, som världen i stort sett stillatigande åsett under nästan
            fyra års folkmord, utgjorde basen för stormakternas formel för
            Daytonavtalet. De allmänna val som föreskrevs i avtalen arrangerades
            utifrån att människorna i Bosnien i allt väsentligt skulle rösta
            i etniskt uppdelade enheter.
          </note>
          <note>
            IFOR-styrkan har förvisso framgångsrikt garanterat att militärt
            våld hållits i schack, men det civila genomförandet av Daytonavtalet
            har inte i något väsentligt avseende bidragit till att minska
            den faktiska etniska delningen av Bosnien. Flyktingar har endast
            i undantagsfall kunnat återvända till sina forna hem.
          </note>
          <note>
            Krigsförbrytarna Karadzic och Mladic kan öppet trotsa världssamfundets
            till intet förpliktande deklarationer. Det borde kunna sägas också
            i den höge representantens hemland.
          </note>
          <note>
            När nu ett år förlöpt sedan Daytonavtalets tillkomst är det uppenbart
            att fredsprocessen i Bosnien kommer att ta mycket lång tid och
            kräva omfattande och långvariga insatser från omvärlden. Det hade
            säkert varit mycket dyrt för det internationella samfundet att
            effektivt och kraftfullt sätta stopp för folkmord och etnisk rensning
            på ett tidigt stadium, men det blir också mycket dyrt för det
            internationella samfundet att återupprätta mellanfolklig säkerhet
            och fredlig samlevnad i det forna Jugoslavien efter mer än fyra
            års väpnade härjningar.
          </note>
          <note>
            Fru talman! Fred i Bosnien förutsätter fred, demokrati och mänskliga
            rättigheter i hela det forna Jugoslavien. Det blir ingen varaktig
            fredlig samlevnad så länge de kroatiska flyktingarna inte garanteras
            rätten att återvända till sin jord och sina hem i det av serber
            ockuperade Östra Slavonien. Det blir ingen varaktig fredlig samlevnad
            så länge de serbiska flyktingarna inte garanteras rätten att återvända
            till sin jord och till sina hem i det av kroater återerövrade
            Krajina.
          </note>
          <note>
            Det blir ingen varaktig fredlig samlevnad så länge de bosniska
            flyktingarna inte garanteras rätten att återvända till sin jord
            och sina hem i det av serber och kroater ockuperade Republika
            Srbska och Herceg-
          </note>
          <note>
            Bosna. Och det blir ingen varaktig fredlig samlevnad så länge
            krigsförbrytarna öppet går fria framför ögonen på de internationella
            fredsstyrkorna, som t.ex.
          </note>
          <note>
            polischefen i Prijedor, tidigare kommendant i dödslägret Omarska.
            Det leder bara till att krigsförbrytelser görs till kollektiva
            ansvars- och skuldförhållanden, som förgiftar och omöjliggör förutsättningarna
            för en långsiktig folklig samlevnad.
          </note>
          <note>
            Fru talman! Varaktig fredlig samlevnad i det forna
          </note>
          <note>
            Jugoslavien förutsätter dessutom fred, demokrati och mänskliga
            rättigheter i såväl Serbien-Montenegro som
          </note>
          <note>
            Kroatien. Just i dessa dagar, när folket i Serbiens större städer
            på egen hand söker upprätta demokrati undan krigsförbrytaren Milosevics
            styre, befinner sig en svensk regeringsdelegation i Belgrad för
            att förhandla med samma regim för att kunna sända tillbaka tusentals
            människor som flytt undan den regimens krig, förtryck och diktatur.
            En orättfärdig politik måste tydligen fullföljas, men tajmningen
            verkar osedvanligt olycklig.
          </note>
          <note>
            Presidenterna Milosevic och Tudjman är de jugoslaviska krigens
            främsta krigsherrar. Ingen av dem kommer frivilligt att lämna
            ifrån sig makten till en verkligt demokratisk samhällsutveckling
            utan att det internationella samfundet utövar starka påtryckningar.
          </note>
          <note>
            Men varför skall vi förvänta oss det?
          </note>
          <note>
            Den fredsopposition för frihet och demokrati som nu sedan veckor
            tillbaka samlar hundratusentals demonstranter i Milosevics polisstat
            är inte ny. Den fanns före kriget, den fanns under kriget och
            den fortsätter att finnas efter kriget. Europas makthavare satsade
            på att envåldshärskaren Milosevic skulle lösa de problem som Europas
            regeringar inte hade moraliskt mod att ta itu med. Europas regeringar
            blundade avsiktligt för den europeiskt influerade oppositionen
            i såväl Kroatien som Serbien.
          </note>
          <note>
            Det var och är ett förräderi, mot människorna på
          </note>
          <note>
            Balkan och mot Europas grundläggande värden, som vi alltid får
            höra så mycket om i festtalen i Dublin och vid andra toppmöten.
            Men dessa värden måste vara viktigare att värna i praktiken än
            i olika europeiska stormakters historiska maktintressen på Balkan.
            Hur länge skall så mycket av Balkans öde formas i London och i
            Paris?
          </note>
          <note>
            Nu kommer säkert utrikesministern och utrikesutskottets ordförande
            att på sedvanligt sätt undra: Är det bara Folkpartiet som vet
            rätt och bäst? De vet båda att denna diskussion pågått ute i Europa
            under hela folkmordet i Bosnien och sedan Daytonfredens tillkomst.
          </note>
          <note>
            Det är en diskussion som inte ger upp bara för att de makthavande
            försöker tysta den. Det är en diskussion som omfattar människor
            med olika politisk, kulturell och etnisk bakgrund. I den diskussionen
            är inte alls liberala politiker mer vanligt förekommande än många
            andra.
          </note>
          <note>
            Men jag skall gärna erkänna att där finns osedvanligt få s.k.
            demokratiska socialister eller förutvarande kommunister. Solidaritet
            var lättare att ge uttryck för på gator och torg när den kunde
            ges ideologisk kappa, när det handlade om solidaritet med system
            eller begrepp som "folket". Men när det bara handlar om människor
            - då blir det för somliga så mycket svårare.
          </note>
          <note>
            Kanske fanns i botten en rent av ideologisk känsla av samhörighet
            med det tidigare alliansfria, självstyrelseinriktade, socialistiska
            Jugoslavien, bakom vars yttre fasad doldes en brutal polisstat.
            Det uppvaknandet tycks ha lagt en effektiv hämsko på många europeiska
            demokrater på vänsterkanten, inför det ohyggliga som drabbat människor
            på Balkan sedan Tito-statens sammanbrott.
          </note>
          <note>
            Fru talman! Omvärldens reaktioner inför utvecklingen efter kommunalvalen
            i Serbien är lika undfallande som efter kommunalvalen i Kroatien
            förra hösten. Varför förmår inte det internationella samfundet
            göra klart, att gott uppförande i samband med Daytonavtalets tillkomst
            inte räcker för att Kroatien och
          </note>
          <note>
            Serbien-Montenegro skall upptas som fullvärdiga medlemmar i det
            internationella samfundet? En fungerande pluralistisk demokrati
            och respekt för grundläggande demokratiska och mänskliga rättigheter
            måste vara ett oavvisligt villkor för detta.
          </note>
          <note>
            På lång sikt är förutsättningarna för fredlig folklig samlevnad
            avhängiga att en normal civil samhällsutveckling kommer till stånd
            i alla delar av det f.d.
          </note>
          <note>
            Jugoslavien. Misär, fattigdom och isolering föder bitterhet,
            hat och revanschism, som kan exploateras på samma sätt som krigsherrarna
            lyckades göra vid
          </note>
          <note>
            Jugoslaviens sammanbrott. Här kommer att krävas ett omfattande
            internationellt stöd till återuppbyggnad, som måste villkoras
            mot utveckling av demokrati och respekt för mänskliga rättigheter,
            men som också måste vara öppet för alla folkgrupper i alla delar
            av
          </note>
          <note>
            Bosnien-Hercegovina.
          </note>
          <note>
            FN:s sanktioner mot Republika Srbska och Serbien-Montenegro får
            inte upphöra utan att alla krav utan att alla krav härför har
            uppfyllts. Men återuppbyggnaden av Bosnien måste inbegripa också
            serberna i Republika Srbska och i Serbien-Montenegro på lika villkor.
            Varje part måste behandlas lika och för sig i detta avseende,
            utifrån hur den uppfyller sin del av fredsprocessen. Dit hör bl.a.
            samarbete för att gripa och överlämna krigsförbrytare till Haagtribunalen.
          </note>
          <note>
            Fru talman! Oklarheten om vilka som har mandat att gripa de vid
            Haagtribunalen åtalade krigsförbrytarna har lett till en oacceptabel
            handfallenhet att ingripa, även vid fall där det varit uppenbart
            att
          </note>
          <note>
            IFOR-enheter skulle ha kunnat gripa fullt identifierade personer.
            Alla inblandande i fredsprocessen, inbegripet den interntionella
            fredsstyrkan, har en skyldighet enligt Daytonavtalet att samarbeta
            om alla inslag i avtalet. Till dessa hör att de åtalade krigsförbrytarna
            grips och överlämnas till Haagtribunalen. Sverige borde därför,
            som en av de större truppbidragande staterna, ha verkat för att
            mandatet till den fortsatta fredsstyrkan entydigt inbegripit uppgiften
            att gripa krigsförbrytare.
          </note>
          <note>
            Den kommande fredstyrkan förväntas bli ungefär hälften av den
            nuvarande i storlek. Det är inte självklart att minskningen av
            fredsstyrkan måste ske proportionellt i förhållande till det nuvarande
            deltagandet i IFOR. Europas stater har ett större ansvar för fred
            och säkerhet i Europa. Vi i Folkpartiet har förståelse för om
            t.ex. USA skulle ha uppfattningen att de europeiska staterna bör
            bära huvudansvaret för den fortsatta fredsstyrkan. Det skulle
            kunna påverka också det svenska bidragets omfång, som därför borde
            kunna anpassas till de krav som kan komma att ställas framöver.
          </note>
          <note>
            Fru talman! Jag yrkar bifall till reservation 1 och 2
          </note>
          <note>
            i betänkandet.
          </note>
          <note type="speaker">
            Anf. 165 VIOLA FURUBJELKE (s):
          </note>
          <note>
            Fru talman! I dag är det nästan exakt ett år sedan som riksdagen
            beslutade att ge regeringen i uppdrag att inrätta en svensk styrka
            under NATO:s kommando i FN-styrkan i Bosnien, den s.k. IFOR. Den
            skulle bestå av 840 svenska soldater, och mandatet var på ett
            år. Enligt Daytonöverenskommelsen hade man i den militära delen
            bl.a. i uppdrag att skilja stridande parter åt, att upprätta en
            separationszon och att upprätthålla denna zon.
          </note>
          <note>
            Tidigare hade svenska soldater också deltagit i
          </note>
          <note>
            FN:s fredsbevarande operation Unprofor med ungefär
          </note>
          <note>
            1 000 svenska soldater. Därtill har svenska militärpoliser deltagit
            i olika operationer i förra Jugoslavien.
          </note>
          <note>
            Vi har haft civila och militära observatörer. Insaterna från
            Sverige har varit stora.
          </note>
          <note>
            Daytonavtalets militära del har varit ganska lyckosam. Det har
            sedan IFOR inrättades inte förekommit några militära strider.
            Inga soldaters liv har offrats i strid. Det har inte heller förekommit
            några regelrätta beskjutningar. Tyvärr har ändå tragiska händelser
            inträffat. Soldater har dött på grund av bl.a. minolyckor.
          </note>
          <note>
            Sverige ingår i en nordisk-polsk brigad tillsammans med de nordiska
            länderna och Polen. I den svenska bataljonen ingår också lettiska
            soldater. Vid sidan av denna nordisk-polska brigad finns en annan
            som leds av Frankrike och en tredje som leds av Storbritannien.
            USA har ansvaret för den del av operationen där bl.a. Sverige
            och de nordiska länderna deltar.
          </note>
          <note>
            Till den militära delen av den här operationen kan vi också räkna
            en del bonuseffekter. Man kan säga att
          </note>
          <note>
            IFOR-operationen är ett praktiskt utförande av Partnerskap för
            fred utan några som helst artificiella orsaker. Här får NATO-länder,
            icke NATO-medlemmar,
          </note>
          <note>
            Ryssland och Baltikum - forna fiender - arbeta tillsammans i
            fredsfrämjande syfte. Det är oerhört betydelsefullt och gynnar,
            som vi ser det, bildandet av en alleuropeisk fredsordning på sikt.
          </note>
          <note>
            Den andra delen, den civila samhällsuppbyggnaden, har mött stora
            svårigheter. Det är alldeles uppenbart att den delen av fredsprocessen
            kommer att ta mycket längre tid. Det tog väldigt lång tid inledningsvis
            på grund av bristande resurser innan man kunde få personer på
            plats och innan det över huvud taget hände någonting.
          </note>
          <note>
            Det är också så att parternas samarbetsvilja inte alltid är så
            god. Det är stora svårigheter för människor att färdas emellan
            de båda delarna av denna enade stat, den bosnisk-kroatiska federationen
            och den serbiska republiken. Ändå är det positivt att man har
            lyckats hålla parlamentsval i september, och vi hoppas också att
            lokalvalen i vår skall kunna genomföras lyckosamt, trots att de
            blivit uppskjutna två gånger.
          </note>
          <note>
            Återuppbyggnadsstöd är oerhört viktigt, och det måste åtföljas
            av ekonomiska och politiska villkor.
          </note>
          <note>
            Demokratistöd i alla dess former är betydelsefullt i sammanhanget.
            Också här har Sverige gjort stora insatser. Sammantaget har Sverige
            bidragit med 1,3
          </note>
          <note>
            miljarder i humanitärt bistånd och återuppbyggnadsstöd. Här hemma
            har vi tagit emot 82 000 flyktingar och givit dem permanent uppehållstillstånd.
            Sverige har också på olika sätt medverkat till att få valprocessen
            smidig och stött OSSE i dess arbete för att genomföra valen.
          </note>
          <note>
            Där står vi i dag. För ett par dagar sedan, i förra veckan, antog
            säkerhetsrådet den resolution 1088 som skall utgöra grunden för
            den fortsatta verksamheten.
          </note>
          <note>
            Resolutionen ger ett nytt mandat för en ny styrka, som skall
            komma att kallas Stabilisation Force, på 18
          </note>
          <note>
            månader. Säkerhetsrådet tog resolutionen i full enighet. Med
            den inleds nu en ny fas i fredsprocessen i det f.d. Jugoslavien.
            Resolutionen föregicks av Paris- och
          </note>
          <note>
            Londonkonferenserna, där man hade kommit överens om en tvåårig
            konsolideringsplan som successivt skulle lägga över ansvaret på
            myndigheterna i Bosnien-Hercegovina. Men fortfarande finns naturligtvis
            behovet av oerhört stora insatser från världssamfundets sida,
            och också militära insatser för att undanröja risken för återupptagna
            strider. Det civila samhällets återuppbyggnad brådskar. De lokala
            valen och deras genomförande är kritiska för att man skall lyckas
            härvidlag.
          </note>
          <note>
            En fråga som Lennart Rohdin tog upp i sitt anförande var möjligheten
            att föra krigsförbrytare till tribunalen i Haag. Säkerhetsrådets
            resolution 1088
          </note>
          <note>
            anger i sin operativa 8 § att detta är en väldigt angelägen uppgift
            och att parterna till Daytonöverenskommelsen har en skyldighet
            att tillfångata och föra krigsförbrytare till Haag. Det är naturligtvis
            i huvudsak de tidigare krigförande parterna som måste förmås att
            ta detta ansvar. Men det ingår också i SFOR-styrkans uppgifter
            att göra detta. Trycket på parterna att medverka till Daytonavtalets
            fulla implementering måste öka.
          </note>
          <note>
            Vi har nu en FN-resolution i botten och en överenskommelse mellan
            många länder om att fortsätta i
          </note>
          <note>
            Daytonavtalets anda och försöka att genomföra detta under en
            18 månadersperiod. Sannolikt kommer det att behövas en närvaro
            också långt därefter. Regeringen begär nu av riksdagen att vi
            skall fatta ett beslut att svensk medverkan i denna nya operation
            skall genomföras. Det är alldeles naturligt för utrikesutskottet
            att så skall ske.
          </note>
          <note>
            När styrkan i sin helhet minskar från 60 000 soldater till ca
            25 000-30 000 soldater är det också rimligt att den svenska insatsen
            minskar ungefär proportionerligt. Det förslag som regeringen har
            lagt på riksdagens bord innebär att 510 svenska soldater skall
            tjänstgöra i den nya SFOR-styrkan. Utrikesutskottet tillstyrker
            detta. Jag vill med detta yrka bifall till utrikesutskottets hemställan
            i betänkandet och avslag på reservationerna.
          </note>
          <note>
            Lennart Rohdin har velat ha ett öppet ekonomiskt tak för denna
            insats. Utrikesutskottet finner inte att det är möjligt under
            rådande ekonomiska förhållanden. Vi anser att man bör tala om,
            och vi bör besluta, hur mycket denna operation skall få kosta.
            Den beräknas till 399 miljoner kronor. Det är merparten av det
            anslag som finns för den sortens verksamhet under året. Det återstår
            endast 73 miljoner. Det är mot den bakgrunden som utskottet säger
            att om kostnaden för denna operation väsentligt skulle överstiga
            den beräknade kostnaden vill vi att regeringen kommer tillbaka
            till riksdagen för ett nytt beslut.
          </note>
          <note>
            Jag yrkar bifall till utskottets hemställan och avslag på reservationerna.
          </note>
          <note type="speaker">
            Anf. 166 LENNART ROHDIN (fp) replik:
          </note>
          <note>
            Fru talman! I utskottets betänkande skriver utskottsmajoriteten:
            IFOR-styrkan har vissa begränsade rättigheter att agera när det
            gäller att gripa krigsförbrytare. Det är inte uppenbart för utskottet
            att fredsprocessen bäst stärks genom att denna möjlighet utvidgas.
          </note>
          <note>
            Jag vet inte om det är mer uppenbart efter säkerhetsrådets beslut.
            Det framgick inte alldeles entydigt.
          </note>
          <note>
            Jag vill ändå fråga utrikesutskottets ordförande: Vilka är de
            folkrättsliga följderna för svensk trupp att gripa krigsförbrytare?
            Detta sett mot bakgrund av Sveriges anslutning till olika folkrättsliga
            avtal, t.ex. folkmordskommissionen och vårt medlemskap i FN, säkerhetsrådets
            mandat till IFOR och den kommande styrkan och att vi har ställt
            oss bakom Daytonavtalet.
          </note>
          <note>
            Vilka är de folkrättsliga följderna för svensk trupp mot denna
            bakgrund, helt oavsett hur vi läser det beslut som säkerhetsrådet
            har fattat?
          </note>
          <note type="speaker">
            Anf. 167 VIOLA FURUBJELKE (s) replik:
          </note>
          <note>
            Fru talman! Det är ytterst olyckligt att tribunalen i
          </note>
          <note>
            Haag inte har fått sig levererat och lyckats döma fler än 7 krigsförbrytare.
            Det är alldeles uppenbart när man läser resolutionen att de trupper
            som finns i
          </note>
          <note>
            Bosnien-Hercegovina har ett klart uppdrag att gripa krigsförbrytare.
            Hur aktivt man skall göra detta står det däremot ingenting om.
            Men det finns ingen som helst tvekan om att alla parter har skyldighet
            att göra detta, och den internationella styrkan är också en avtalsslutande
            part.
          </note>
          <note>
            Det råder ingen som helst tvekan om det. Det ändrar egentligen
            inte heller det som utrikesutskottet har skrivit. Vi har skrivit
            att man i huvudsak naturligtvis bör sätta press på parterna. Men
            det undantar inte
          </note>
          <note>
            SFOR-soldaterna från ansvar att också göra likaledes.
          </note>
          <note type="speaker">
            Anf. 168 LENNART ROHDIN (fp) replik:
          </note>
          <note>
            Fru talman! Jag skall i och för sig gärna medge att vårt krav
            när det gäller säkerhetsrådets mandat egentligen är helt överflödigt.
            Det är överflödigt därför att det är självklart enligt de grundläggande
            regler som gäller att IFOR-styrkan inte bara har möjlighet utan
            också skyldighet att ingripa och gripa krigsförbrytare.
          </note>
          <note>
            Utrikesutskottets ordförande säger att det kan diskuteras hur
            aktivt detta skall ske. Men någonstans går det rimligtvis en gräns.
            När fullt identifierade kända krigsförbrytare, kommendanter för
            dödslägren och åtalade vid Haagtribunalen, t.o.m. kliver in på
            fredsstyrkans område och anmäler trakasserier från den bosniska
            polisen noterar man detta och låter dem gå.
          </note>
          <note>
            Någonstans måste det gå en gräns! När inte den gränsen markeras
            krävs det att det påtalas tydligt också av fredsstyrkans uppdragsgivare.
          </note>
          <note type="speaker">
            Anf. 169 GÖRAN LENNMARKER (m):
          </note>
          <note>
            Fru talman! Låt mig först säga att även om jag tänkte vara kortfattad
            tänker jag inte vara så kortfattad som det står i talarlistan.
            Två minuter är litet väl kort tid för ett huvudanförande. Jag
            skall tala ungefär fem minuter.
          </note>
          <note>
            Fru talman! Från moderat håll är vi mycket nöjda med framför
            allt det tillkännagivande som ges i punkten 4 i hemställan. Det
            tillgodoser det krav som vi har haft från vårt håll vad gäller
            eventuell finansiering om insatsen blir dyrare än de planerade
            399 miljoner kronorna.
          </note>
          <note>
            Låt mig efter att ha sagt detta också säga att det är väldigt
            viktigt att fullfölja IFOR med denna stabiliseringsstyrka. Det
            behövs en fortsatt överväldigande militär närvaro, eftersom spänningen
            är fortsatt hög.
          </note>
          <note>
            Det finns definitivt risk för nya strider om inte IFOR
          </note>
          <note>
            eller dess efterföljare skulle finnas kvar. Det gäller inte minst
            därför att det finns en alldeles påtaglig ovilja från många av
            parterna att fullfölja Daytonavtalet.
          </note>
          <note>
            Även om allmänheten är krigstrött och det hos stor del av allmänheten
            finns en uppslutning bakom
          </note>
          <note>
            Daytonavtalet gäller det alls icke många av de ledande skikten
            i de tre eller två, hur vi nu ser det, grupperingarna inom Bosnien-Hercegovina,
            och kanske ej heller i de två grannländerna Jugoslavien och Kroatien.
            Vi har också sett i Serbien-Montenegro hur Milosevic ställning
            nu kanske äntligen undergrävs av de demokratiska krafterna inom
            landet, eller åtminstone delar av oppositionen och de demokratiska
            krafterna.
          </note>
          <note>
            Vi får väl hoppas att vi kan få en demokratisk utveckling i Jugoslavien
            som kan ge sitt bidrag till lösningen av den här krisen.
          </note>
          <note>
            När det sedan gäller att skapa återuppbyggnad och försoning i
            Bosnien har EU en viktig roll. Om IFOR
          </note>
          <note>
            är piskan är EU moroten, dels för strävan efter att få ett integrerat
            Bosnien-Hercegovina, som så många krafter inte vill se, dels för
            att se en rimlig relation mellan Bosnien å ena sidan och Kroatien
            och Jugoslavien å den andra.
          </note>
          <note>
            Herr talman! Jag skall inte kommentera detta så mycket mer. Det
            finns ju en betydande enighet om hur nödvändigt det är för oss
            att fullfölja missionen i
          </note>
          <note>
            Bosnien-Hercegovina. Jag tänkte bara ta upp tre mer generella
            lärdomar av det vi har sett under det gångna året, generella lärdomar
            för säkerheten i hela Europa.
          </note>
          <note>
            Den ena är insikten om att krigsrisken finns kvar.
          </note>
          <note>
            Det finns onda krafter som är beredda att använda kriget som
            medel för att nå politiska eller territoriella framgångar. Milosevic
            är en, Lukasjenko har vi sett i
          </note>
          <note>
            Vitryssland, kanske de rödbruna krafterna i Ryssland.
          </note>
          <note>
            Det visar sig att de aggressiva krafterna inte är försvunna.
            De kommer kanske aldrig att försvinna. Det finns tyvärr alltid
            de som är beredda att tillgripa vilka medel som helst för att
            nå framgång.
          </note>
          <note>
            Den andra slutsatsen är att det måste finnas tillräcklig militär
            kapacitet. De goda krafterna får inte vara svagare än de onda.
            Det måste finnas möjlighet att kraftfullt kunna agera när fred
            hotas.
          </note>
          <note>
            Den tredje slutsatsen för Europa är nödvändigheten att ha en
            militär freds- och säkerhetsordning. Även om vi lyckas väl på
            den civila sidan, måste man omöjliggöra aggression genom att ha
            en kraftfull militär säkerhetsordning. IFOR, eller SFOR, är naturligtvis
            ett embryo till en sådan, nämligen en ordning som innebär att
            vi tillsammans kan se till att aggression inte lönar sig. USA:s
            närvaro krävs, åtminstone för överskådlig tid, och det är önskvärt
            att också
          </note>
          <note>
            Ryssland involveras i detta. Det här pekar ju mot den sannolika
            lösningen, nämligen NATO som den europeiska militära säkerhetsordningen.
            jag tror att IFOR i den meningen har en historisk betydelse långt
            utöver själva den viktiga uppgiften att skapa fred eller åtminstone
            frånvaro av krig i Bosnien-Hercegovina.
          </note>
          <note type="speaker">
            Anf. 170 LENNART ROHDIN (fp) replik:
          </note>
          <note>
            Herr talman! Jag har ingen anledning att invända mot det Göran
            Lennmarker sade i sitt anförande.
          </note>
          <note>
            Listan över de onda krafter som är beredda att ta till vapen
            och våld för att främja sina syften kan vi nog också vara överens
            om kan göras mycket längre. Men om vi håller oss till det område
            som vi faktiskt diskuterar i dag, där Göran Lennmarker nämnde
            Milosevic, vill jag bara ställa den enkla frågan: Borde inte president
            Tudjman ha funnits med i den klara och tydliga uppräkning som
            Göran Lennmarker gjorde i den här debatten?
          </note>
          <note type="speaker">
            Anf. 171 GÖRAN LENNMARKER (m) replik:
          </note>
          <note>
            Herr talman! När det gäller att göra skuldfördelningen för de
            jugoslaviska krigen tycker jag nog ändå att den serbiska aggressionen
            står alldeles i särklass,
          </note>
          <note>
            Milosevic, det serbiska socialistpartiet och de terroroch aggressionsgrupper
            som understödda av Serbien opererade både i Kroatien och i Bosnien-
          </note>
          <note>
            Hercegovina. Likväl ligger det en poäng i att också
          </note>
          <note>
            Kroatien har sin del i ansvaret. Jag har själv hört president
            Tudjman yttra sig så att huden knottrar sig om synen på Bosnien-Hercegovinas
            rätt att fortsätta som en självständig stat. Och de demokratiska
            krafterna i Kroatien klagar bitterligen i inskränkningarna i de
            mänskliga fri- och rättigheterna i Kroatien. Det finns mycket
            att önska även i Kroatien. Även om jag kanske inte som Lennart
            Rohdin vill likställa dem, instämmer jag ändå i kritiken.
          </note>
          <note type="speaker">
            Anf. 172 LENNART ROHDIN (fp) replik:
          </note>
          <note>
            Herr talman! Det är förvisso så att huvudansvaret otvivelaktigt
            måste läggas på Milosevic för hur hela den här utvecklingen startade
            och att den tilläts ta den form som den faktiskt gjorde. Men om
            vi håller oss till kriget och folkmordet i Bosnien, den etniska
            rensningen i Bosnien, som påbörjades som en följd av och efter
            kriget i Kroatien tror jag kanske att ansvarsfördelningen i praktiken
            är mer jämn. Vi behöver kanske inte diskutera det så mycket, men
            jag noterade i alla fall att dåvarande EU-medlaren, Carl Bildt
            tror jag att han heter, sommaren 1995 tyckte att president
          </note>
          <note>
            Tudjman nog borde ställas inför krigsförbrytartribunalen i Haag.
            Jag har hittills aldrig hört vare sig EU-
          </note>
          <note>
            medlaren eller Den höge representanten hota Milosevic med krigsförbrytartribunalen.
          </note>
          <note type="speaker">
            Anf. 173 GÖRAN LENNMARKER (m) replik:
          </note>
          <note>
            Herr talman! Man kan förvisso diskutera olika skeden i de jugoslaviska
            krigen. Tar vi de två första krigen, nämligen slovenska kriget
            och det kroatiska första kriget, vilar nog skuldbördan mycket
            entydigt på Milosevic och den gruppering av extrem serbisk nationalism
            som han representerade. Vad gäller inledningen till det bosniska
            kriget i mars-april 1992
          </note>
          <note>
            tror jag också att själva inledningsskedet i allt väsentligt
            skall ligga på den serbiska sidan, även om vi sedan i praktiken
            fick ett kroatisktbosniskt krig som en del i det bosniska kriget.
            Det råder nog inget tvivel om att det inte minst var president
            Tudjman själv som ett tag strävade efter att tillsammans med Milosevic
            helt enkelt få bort den bosniska staten från kartan.
          </note>
          <note>
            Den skulle delas upp. Sedan var det utomordentligt starka påtryckningar
            för att få en fred kring detta.
          </note>
          <note>
            Likväl står jag kvar vid mitt första konstaterande, om man nu
            skall fördela skuldbördor. Jag tror inte att jag har någon anledning
            att korrigera vad jag då sade.
          </note>
          <note type="speaker">
            Anf. 174 HELENA NILSSON (c):
          </note>
          <note>
            Herr talman! Sverige har inte tvekat att ställa upp i fredsfrämjande
            insatser när FN har kallat. Vi har 30
          </note>
          <note>
            års erfarenhet av FN-missioner, och Sverige har bidragit med
            militära styrkor och/eller observatörer i mer än 20 olika FN-missioner.
            I forna Jugoslavien har vi bidragit med FN-trupp i Bosnien-Hercegovina,
            i
          </note>
          <note>
            Makedonien och i Kroatien. Soldaterna och de förband som tjänstgjort
            där har rönt mycket stor uppskattning inom FN och hos en hårt
            prövad civilbefolkning.
          </note>
          <note>
            Sverige har medverkat och skall medverka i FN:s arbete för att
            främja fred, försoning, återuppbyggnad och demokratisering. Regeringen
            ger i den föreliggande propositionen en bra beskrivning av Sveriges
            hittillsvarande insatser i före detta Jugoslavien. Sverige har
            givit över 1,3 miljarder kronor i humanitär hjälp och återuppbyggnadsinsatser
            i forna Jugoslavien. Många flyktingar från före detta Jugoslavien
            har i
          </note>
          <note>
            Sverige fått en fristad.
          </note>
          <note>
            Herr talman! Det var ett år och en dag sedan vi diskuterade svenskt
            deltagande i IFOR-styrkan. Redan då stod det klart för de flesta
            att operationen skulle behöva utsträckas bortom IFOR:s tidsmässiga
            mandat. De deltagande länderna har nu enats om att den militära
            insatsen måste fortsätta. FN:s säkerhetsråd förnyade i slutet
            av förra veckan mandatet. IFOR
          </note>
          <note>
            blir SFOR, och implementering blir stabilisering.
          </note>
          <note>
            Mandatet utsträcks till 18 månader. Den nya styrkan bantas från
            ca 60 000 till 25 000-30 000 personer.
          </note>
          <note>
            Centerpartiet gör ingen annan bedömning än regeringen om behovet
            av en efterföljare till IFOR. En fortsatt militär närvaro är sannolikt
            nödvändig för att garantera att inga uppblossande strider tillåts
            föröda de framsteg som uppnåtts. Trycket måste upprätthållas!
          </note>
          <note>
            Centerpartiet stöder fullt ut dagens beslut om svenskt deltagande
            med högst 510 personer. Ambitionsnivån bibehålls om vi jämför
            med andra truppbidragare. Sverige fortsätter att ta ansvar, och
            därför vill jag yrka bifall till utskottets hemställan.
          </note>
          <note>
            Herr talman! Europa förändras. Vi är precis i slutet av år 1996
            och det är dags att summera vad som har hänt under året. Det har
            varit ett betydelsefullt år för vår kontinent. Det blir också
            synligt när toppmötena avlöser varandra. Det mångfasetterade samarbetet
            i Europa har fördjupats kvantitativt och kvalitativt.
          </note>
          <note>
            Det går inte att överskatta den betydelse som den multinationella
            IFOR-styrkan i Bosnien har spelat som katalysator för samarbetstanken
            som helhet.
          </note>
          <note>
            Många låsta dörrar har öppnats genom IFOR och ett och annat fjäll
            har fallit från ögonlocken. För oss svenskar har nog också en
            och annan fördom om
          </note>
          <note>
            NATO avslöjats. Samarbetsklimatet är helt plötsligt ett annat
            - konstruktivt uppbyggande.
          </note>
          <note>
            IFOR är det första exemplet på att NATO och
          </note>
          <note>
            Ryssland tillsammans med alliansfria länder genomför en fredsfrämjande
            operation under gemensamt
          </note>
          <note>
            NATO-kommando. Det krävdes fingerfärdighet och prestigelöshet
            för att nå denna breda uppställning.
          </note>
          <note>
            Resultatet ger lön för mödan. Erfarenheterna av ett år med IFOR
            är mycket positiva. Styrkan har lyckats med sin militära uppgift
            att skilja de stridande parterna åt. Det har faktiskt varit fred
            i Bosnien sedan
          </note>
          <note>
            Dayton. Dessutom har samarbetet på fältet och i staberna fungerat
            utmärkt, och, som tidigare nämnts, fredsstyrkan IFOR har inte
            förlorat en enda soldat i strid.
          </note>
          <note type="speaker">
            Anf. 175 EVA ZETTERBERG (v):
          </note>
          <note>
            Herr talman! När vi i dag tar diskussionen och så småningom beslutet
            om fortsatt svenskt deltagande i
          </note>
          <note>
            SFOR-styrkan i Bosnien-Hercegovina är vi i utskottet i stort
            sett eniga. Vi är alltså eniga om betydelsen av att Sverige ställer
            upp, av att Sverige bidrar med trupp. Däremot är vi oeniga om
            vissa detaljer som återfinns i vissa reservationer.
          </note>
          <note>
            Jag vill understryka att vi i Vänsterpartiet ser det som oerhört
            viktigt att Sverige fortsätter uppdraget.
          </note>
          <note>
            Jag kan möjligen tycka att man från regeringens sida ännu mer
            borde ha betonat det långsiktiga engagemanget, att det inte bara
            rör sig om en kortare tid på
          </note>
          <note>
            1-1 1/2 år, utan att vi helt klart är och måste vara inställda
            på att det militära skyddet och framför allt de civila insatserna
            kommer att behövas under många år.
          </note>
          <note>
            Flera har talat om betydelsen av att vi har ställt upp under
            NATO-flagg. Göran Lennmarker tog upp hur en ny alleuropeisk säkerhetsstruktur
            har bildats i
          </note>
          <note>
            Europa och hur positivt klimatet har varit inom IFOR
          </note>
          <note>
            i samarbetet med NATO. Jag vill understryka att vi har anledning
            att vara stolta över de svenskar som har arbetat med det här och
            att samarbetet har fungerat över förväntan. Det är naturligtvis
            oerhört positivt.
          </note>
          <note>
            Samtidigt vill jag understryka att vi i Vänsterpartiet naturligtvis
            hade sett och önskat att det hade funnits helt andra lösningar,
            att FN självt och inte bara via ombud i det här fallet hade kunnat
            ställa upp med FN-trupp. Naturligtvis är det en förutsättning
            att det sker på ett FN-mandat. Men den ideala lösningen finns
            inte och därför har det varit och är det nödvändigt att den här
            konstruktionen fungerar framöver.
          </note>
          <note>
            Däremot tror jag att det måste understrykas att det här inte
            får bli ett steg in i NATO.
          </note>
          <note>
            Jag tycker också att det är angeläget att påpeka att det måste
            till ett nytt beslut när en insats förlängs och att det bygger
            på att man tar ett beslut för varje satsning som görs från svensk
            sida.
          </note>
          <note>
            Därför tycker jag att det är bra att vi i utskottet understryker
            att regeringen måste återvända till riksdagen om det behövs nya
            medel och att ramen inte automatiskt kan utökas.
          </note>
          <note>
            Däremot vill jag redan nu säga att vi från vår sida ser det som
            fullt möjligt att ytterligare medel som måste anslås skall tas
            från försvarsanslaget. Det är där vi har reserver. Det är inte
            så att det finns stora medel på annat håll som man skulle kunna
            ta i anspråk.
          </note>
          <note>
            För övrigt vill jag instämma i vad utskottets ordförande och
            andra har tagit upp om betydelsen av insatsen. Där är vi överens.
          </note>
          <note>
            Men vad man däremot inte har nämnt, som ändå oroar mig, är vapenembargot,
            som har upphört. I och för sig finns det en rustningskontroll
            som kollas av med jämna mellanrum. Men trots det vet vi att det
            sker en upprustning och modernisering av t.ex. försvaret i Bosnien-Hercegovina
            med USA:s hjälp. Vi vet också att det finns andra som nu ställer
            upp för att se till att parterna skall kunna hålla sin krigsmaskin
            i gång.
          </note>
          <note>
            Jag tycker att det beslut som man har tagit i andra länder om
            att stödja parterna på det sättet är olyckligt.
          </note>
          <note>
            Det är min förhoppning att man från Sveriges sidan gör allt som
            går att göra för att stoppa en upprustning.
          </note>
          <note>
            Herr talman! Jag vill också understryka betydelsen av att krigsförbrytardomstolen
            får möjlighet att agera.
          </note>
          <note>
            Jag ställer mig bakom majoriteten i utskottet som hänvisar till
            FN-resolutionen. Det måste vara möjligt för krigsförbrytartribunalen
            att agera. Jag tycker inte att den reservation från Folkpartiet
            som understryker det borde vara nödvändig i det här fallet. Det
            finns tillräckligt underlag för att man skall kunna agera.
          </note>
          <note>
            Andra talare har varit inne på betydelsen av den civila uppbyggnaden,
            av att den pågår under lång tid.
          </note>
          <note>
            Det kommer vid flera tillfällen, vid speciella tillfällen men
            också kontinuerligt, att finnas behov av civila insatser. På den
            punkten vill jag understryka vikten av insatser från OSSE. Jag
            vet att Göran Persson tog upp detta i OSSE:s generalförsamling
            i Lissabon i början på den här månaden. Jag menar att insatserna
            från svensk sida måste vara mycket starka.
          </note>
          <note>
            Det som också är angeläget att lyfta fram - det har vi också
            gjort i Vänsterpartiets motioner och jag tycker att vi har fått
            fullt stöd för det från utskottet - gäller personskadeskyddet
            för de svenskar som reser ut. Det har visat sig att det inte har
            varit tillförlitligt. Enskilda personer har klart kommit i kläm.
            Nu har vi i utskottet fått försäkringar om att regeringen har
            frågan under översyn och att det snart skall vara åtgärdat. Det
            är min förhoppning att det också skall bli så i praktiken.
          </note>
          <note>
            Jag skulle vilja passa på att fråga utrikesministern om något
            som inte direkt ingår i ärendet men som flera talare har snuddat
            vid. Det gäller situationen i
          </note>
          <note>
            Serbien och det som händer där. Oppositionen växer sig starkare
            och vi kan se att Milosevic sitter allt lösare.
          </note>
          <note>
            Jag undrar: Vad gör den svenska regeringen för att stödja oppositionella,
            för att se till att de demokratiska krafterna i Serbien kan agera
            och inte som nu stoppas av polis och militär? Jag tycker att det
            har varit oerhört tyst från den svenska regeringen när det gäller
            regeringens inställning i den här frågan.
          </note>
          <note>
            Till slut, herr talman, vill jag bara hänvisa till det särskilda
            yttrande som Vänsterpartiet och Miljöpartiet har gjort i den här
            frågan. För övrigt vill jag instämma i majoritetens överväganden.
          </note>
          <note>
            Anf. 176 BODIL FRANCKE
          </note>
          <note type="speaker">
            OHLSSON (mp):
          </note>
          <note>
            Herr talman! Miljöpartiet ställer sig tillsammans med utskottet
            bakom det fortsatta deltagandet i fredsstyrkan i Bosnien-Hercegovina
            som FN:s säkerhetsråd bemyndigat sina medlemmar till.
          </note>
          <note>
            Våra skäl för deltagandet i den första IFOR-
          </note>
          <note>
            styrkan framgår tydligt av den motion som vi skrev i december
            1995 som svar på regeringens förslag att en väpnad styrka ställs
            till förfogande som ett svenskt bidrag till den multinationella
            fredsstyrkan den gången.
          </note>
          <note>
            Miljöpartiet pekade då på ett antal förutsättningar som vi ansåg
            måste vara uppfyllda för att motivera
          </note>
          <note>
            Sveriges deltagande. I den motion som vi nu skrivit i samband
            med säkerhetsrådets nya begäran till medlemsstaterna om fortsatt
            medverkan i en IFOR-styrka har vi inte ändrat åsikt. Vi är kanske
            tydligare i vårt krav på att Sverige skall ha insyn och inflytande
            över den politiska militära planeringen av insatsen och det praktiska
            genomförandet av denna genom att vi har en permanent medverkan
            i fredsstyrkans operativa ledning.
          </note>
          <note>
            En annan förutsättning är att FN:s säkerhetsråd måste ge mandat
            till insatserna. Sverige är ett neutralt land som kan använda
            militära fredstrupper endast när det begärs av FN. Det är också
            nödvändigt att de inblandade parterna ger sitt samtycke till fredsstyrkan.
          </note>
          <note>
            För att Sverige skall delta krävs också att det är en samverkan
            mellan många länder och att länder som står utanför NATO också
            deltar, dvs. länder som är neutrala och inte har några bindningar
            till NATO.
          </note>
          <note>
            Ryssland är ett exempel på ett sådant land som ju motsätter sig
            sina grannländers medlemskap i NATO
          </note>
          <note>
            men ändå deltar i fredsoperationer av det här slaget.
          </note>
          <note>
            Även om FN:s begäran om en fredsstyrka får ses som en fortsättning
            på ett fredsbevarande arbete som ännu inte är slutfört, anser
            vi att varje insats är unik och att riksdagen måste ta upp liknande
            bemyndiganden från FN till övervägande och beslut varje gång i
            riksdagen.
          </note>
          <note>
            Miljöpartiet anser att det är nödvändigt att en fredsbevarande
            styrka finns i området för att man skall få möjligheter att fortsätta
            freds- och återuppbyggnadsarbetet. De flyktingar som vill skall
            kunna återvända hem utan att behöva frukta för sin säkerhet och
            sitt liv.
          </note>
          <note>
            Jag vill också poängtera att Sverige aktivt bör arbeta för att
            de militära insatserna så fort som möjligt ersätts av civila insatser
            med FN-personal. Vi menar att samarbetet inom IFOR är klart begränsat.
            Det är inte en inledning till något ytterligare samarbete med
            andra säkerhetsorganisationer.
          </note>
          <note>
            Det har tagits upp hur viktigt det är att krigsförbrytarna blir
            dömda och får sitt straff. Påtryckningarna på parterna, som faktiskt
            har gått med på detta fredsavtal, måste öka. Det är inte bara
            i avskräckande syfte som det här är viktigt. När jag för ett år
            sedan var ute och talade om FN, kom det fram en man från Bosnien
            till mig och berättade att den by där han bodde hade blivit utplånad
            av fienden, men att det fanns en video som visade attacken mot
            byn. Det var en video som ingen hade vågat visa. Men övertygelsen
            om att den eller de som gjorde detta skulle bli straffade gjorde
            att han sade: Jag känner ingen bitterhet. Jag vet att de som har
            gjort detta skall bli straffade.
          </note>
          <note>
            Jag tycker att det också är en viktig aspekt på säkerhetsstyrkans
            arbete.
          </note>
          <note>
            Anf. 177 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Herr talman! Mer än ett år har nu förflutit sedan fredsavtalet
            slöts i Dayton. Det var på många sätt ett unikt internationellt
            avtal. Föresatsen var inte bara att separera de stridande och
            få vapnen att tystna. Målet sattes högre. Daytonavtalet reglerar
            delvis i detalj hur det nya Bosnien skall byggas upp, hur fungerande
            institutioner skall skapas, hur demokratiska val skall ordnas,
            hur flyktingar skall återvända, vad som åvilar parterna och vilken
            internationell hjälp de kan räkna med.
          </note>
          <note>
            Det internationella samfundet har tagit på sig en ambitiös politisk
            och ekonomisk roll. Den rollen kommer vi att behöva fortsätta
            att spela under lång tid framöver. Vi gör det i samspel med parterna
            som naturligtvis bär det yttersta ansvaret för en varaktig fred.
          </note>
          <note>
            IFOR-styrkan som nu verkat i ett år är inte alls det enda, men
            kanske det mest påtagliga, uttrycket för det internationella ansvaret.
            IFOR har beslutats av FN. I
          </note>
          <note>
            den ingår ett stort antal länder från Europa och från övriga
            delar av världen - NATO-medlemmar och icke
          </note>
          <note>
            NATO-medlemmar. IFOR har med framgång kunnat fullgöra sin huvuduppgift
            att förhindra fortsatta strider.
          </note>
          <note>
            Men vi vet också att det finns ett behov av internationell närvaro
            framöver. Därför håller en multinationell fortsättningsstyrka
            nu på att sättas upp omfattande ungefär 30 000 personer, dvs.
            ungefär hälften av den tidigare styrkan. FN:s säkerhetsråd fattade
            i fredags det formella beslutet om styrkans mandat. Det liknar
            i allt väsentligt det tidigare mandatet, och styrkans uppgifter
            på marken kommer också att bli likartade. Styrkan skall genom
            sin närvaro förhindra att nya strider bryter ut och upprätthålla
            rörelsefriheten i
          </note>
          <note>
            Bosnien.
          </note>
          <note>
            Men den miljö i vilken SFOR, som styrkan heter, skall komma att
            verka blir förhoppningsvis litet annorlunda. Större tonvikt kommer
            fortsättningsvis att läggas vid den civila sidan av fredsprocessen.
            Den internationella polisstyrkan kommer att få viktigare uppgifter.
            Samspelet mellan de civila och militära delarna kommer att bli
            än mer betydelsefullt.
          </note>
          <note>
            Den svenska bataljonen kommer liksom hittills att uppträda i
            en nordisk brigad i vilken också de baltiska och polska soldaterna
            skall ingå. Våra uppgifter kommer sannolikt att likna dem som
            vi hittills haft.
          </note>
          <note>
            Bataljonen kommer att vara förlagd till nordöstra
          </note>
          <note>
            Bosnien.
          </note>
          <note>
            För Sverige har det varit naturligt att delta i fortsättningsstyrkan.
            Det enhälliga beslut om det som riksdagen kommer att fatta i morgon
            är naturligtvis någonting som är synnerligen utrikespolitiskt
            väsentligt. Jag tror också att vi gemensamt i riksdagen är stolta
            över vad vi svenskar har kunnat uträtta inom den nordisk-polska
            brigaden. För oss är också deltagandet i IFOR och nu i det kommande
            SFOR ett uttryck för att vi tillsammans med andra länder vill
            och kan medverka i uppbyggnaden av det nya Europa.
          </note>
          <note>
            Herr talman! Även om kriget i Bosnien förhoppningsvis är slut,
            är freden därmed inte vunnen. Daytonavtalet är inte uppfyllt ännu,
            inte till bokstaven och ännu mindre till andan. Under den ministerkonferens
            om Exjugoslavien som avhölls i London för två veckor sedan antogs
            ett dokument som på Daytonavtalets grund blir ett handlingsprogram
            för den fortsatta freds- och försoningsprocessen i Bosnien och
            Hercegovina. Betydande internationella insatser kommer att krävas
            även framöver. Till att börja med under två år, men det behövs
            naturligtvis mycket längre. Vi måste vara beredda att ta ett ansvar
            för rekonstruktionen av
          </note>
          <note>
            Bosnien-Hercegovina, och för övrigt hela Exjugoslavien. Det är
            nödvändigt att vi har ett omfattande civilt återuppbyggnadsprogram.
            Vi måste också göra stora insatser för att de gemensamma samhällsinstitutionerna
            i Bosnien-Hercegovina skall kunna växa sig starka. Bosnien-Hercegovina
            måste åter bli ett land där alla folkgrupper kan bo sida vid sida
            utan fruktan och dit landets bortjagade befolkning vill och kan
            återvända.
          </note>
          <note>
            Under Londonkonferensen var vi eniga om att återuppbyggnadsbiståndet
            inte skall ges villkorslöst.
          </note>
          <note>
            Syftet med det bistånd vi ger är ju politiskt. Vi vill åstadkomma
            fred, trygghet och demokrati. Därför måste parterna nu visa att
            de vill genomföra det de skrivit under i Dayton och det de lovat
            bl.a. vid konferensen i London.
          </note>
          <note>
            Mötet i London uttryckte också sitt starka missnöje med att parterna,
            då inberäknat Kroatien och Förbundsrepubliken Jugoslavien, inte
            ger den internationella krigsförbrytardomstolen i Haag tillräckligt
            stöd.
          </note>
          <note>
            Under det kommande året måste fler av de misstänkta ställas inför
            rätta.
          </note>
          <note>
            Under de senaste veckorna har vi också upplevt demonstrationer,
            framför allt i Belgrad men också i andra serbiska orter, och ett
            folkligt missnöje med regimen i Belgrad. Jag tycker att det är
            uppmuntrande att så många människor så tydligt visar sin tydliga
            önskan att det bör vara en demokratisk process också i Förbundsrepubliken
            Jugoslavien och att man ställer krav på sina ledare att det skall
            kunna förverkligas.
          </note>
          <note>
            Det är uppenbart att det finns väldigt mycket att göra i det
            avseendet. Behovet av utveckling av de demokratiska institutionerna
            och av demokratin är lika uppenbara som bristerna i demokratin
            i Förbundsrepubliken Jugoslavien.
          </note>
          <note>
            Det här har vi framfört till representanter för Förbundsrepubliken
            Jugoslavien. Vi hade för ett par veckor sedan besök av deras vice
            utrikesminister här i
          </note>
          <note>
            Stockholm, och både jag och andra företrädare för regeringskansliet
            hade då tillfälle att tydliggöra detta för honom. Jag träffade
            under Londonkonferensen utrikesminister Milutinovic och framförde
            den svenska inställningen även till honom.
          </note>
          <note>
            Vi har framför allt agerat genom EU. Utrikesministrarna inom
            EU har gemensamt framhållit till president Milosevic och hans
            regim främst att man måste avhålla sig från våld - det är det
            allra viktigaste i det här läget - men också att man måste söka
            dialog med de olika politiska grupperna i landet. Man måste respektera
            valresultatet i alla valkretsar. Fria medier måste tillåtas verka.
            Vi har också framhållit att den bild av Förbundsrepubliken Jugoslavien
            som alla nu får naturligtvis påverkar nationens möjlighet att
            närma sig det övriga Europa, framför allt EU. Vi har också i det
            allmänna rådsmötet inom EU beslutat att vi nu inte skall ge några
            handelspreferenser till Förbundsrepubliken Jugoslavien. Vi har
            alltså agerat på olika sätt, och jag tror att EU:s agerande har
            spelat en viss roll, och kommer att spela en viss roll, både för
            att oppositionen skall känna att vi bryr oss om och inser vad
            den står för och naturligtvis också för att regimen skall inse
            att en demokratisk utveckling måste komma till stånd.
          </note>
          <note>
            Herr talman! För att återvända till Bosnien-
          </note>
          <note>
            Hercegovina vill jag bara sluta med att säga att vi alla har
            ett ansvar för utvecklingen där. Sverige kommer även framöver
            att lämna betydande bidrag, men det främsta ansvaret åvilar de
            bosniska parterna och de båda nya republikerna Kroatien och Förbundsrepubliken
            Jugoslavien.
          </note>
          <note>
            Det internationella biståndet kan bygga upp det som bombats sönder,
            men det kan inte åstadkomma försoning mellan kroater, muslimer
            och serber. SFOR
          </note>
          <note>
            kan hindra kriget, men SFOR kan inte skapa freden.
          </note>
          <note>
            För det krävs god vilja hos folken och deras ledare.
          </note>
          <note>
            För det krävs tid och ett tålmodigt arbete på alla nivåer.
          </note>
          <note type="speaker">
            Anf. 178 LENNART ROHDIN (fp) replik:
          </note>
          <note>
            Herr talman! Utrikesministern använder, liksom propositionen
            och utrikesutskottets betänkande, flera gånger uttrycken "parterna"
            och "samtliga parter".
          </note>
          <note>
            Jag vill då fråga utrikesministern: Är parterna likställda? Är
            samtliga parter lika goda kålsupare när det gäller att fullfölja
            Daytonavtalet? Är det så att vissa parter är mer samarbetsvilliga,
            t.ex. när det gäller samarbetet med Haagtribunalen, än andra?
          </note>
          <note>
            Kan vi få ett klart besked från utrikesministern om var gränsen
            går för Milosevic när det gäller de kommunalval som nu har omintetgjorts?
            Nu sägs det att man skall föra en dialog med Milosevic och att
            det eventuellt skall genomföras nya val för att folket skall få
            möjlighet att ge uttryck för sin vilja. Men det kan ju inte vara
            så att de val som hölls för fyra veckor sedan var manipulerade
            till oppositionens fördel, när vi vet vilken polis- och partistat
            som totalt kontrollerade valproceduren - inte minst i de största
            städerna och
          </note>
          <note>
            Belgrad.
          </note>
          <note>
            Nya val ger Milosevic och regimen alla möjligheter att manipulera.
            I valrörelsen inför kommunalvalen för fyra veckor sedan fanns
            det oberoende medier -
          </note>
          <note>
            de har tystats nu. Det handlar otvetydigt om att valresultaten
            från de första valen måste godkännas utan diskussion.
          </note>
          <note>
            Kan vi få ett klart besked från utrikesministern här i dag om
            Kroatiens roll i Bosnien? Trots att Kroatien nu har blivit medlem
            i Europarådet fortsätter den etniska rensningen i Mostar. Alla
            vet att detta inte kan ske utan president Tudjmans medgivande.
            Kan vi få ett klart och entydigt besked från utrikesministern
            om hur vi ser på president Tudjmans roll i fullföljandet av
          </note>
          <note>
            Daytonavtalet i Bosnien?
          </note>
          <note>
            Anf. 179 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Herr talman! Det är självklart, Lennart Rohdin, att de parter
            som finns, såväl inom Bosnien-Hercegovina som i de tre stater
            som formellt undertecknade Daytonavtalet, har litet olika skuld
            i olika delar och sektorer inom det vi nu arbetar med. Det gäller
            skuld till kriget, övergrepp vad gäller mänskliga rättigheter,
            bristande demokrati, att man inte tillåter flyktingar att återvända
            osv. Men jag tycker inte att det är så meningsfullt för oss att
            hålla på med den skuldfördelningen. Det viktiga är ju ändå att
            se framåt och att försöka arbeta konstruktivt.
          </note>
          <note>
            Ta t.ex. Kroatien. Kroatien fick nu, efter ganska stor och lång
            tveksamhet från bl.a. svenska parlamentariker och den svenska
            regeringen, bli medlem i
          </note>
          <note>
            Europarådet. Då vill vi ju utnyttja det medlemskapet till att
            ställa krav på Kroatien och att konstruktivt arbeta med landet
            så att man inte fortsätter vägen med etnisk rensning, med att
            göra det svårt för medierna att fungera osv. Här skall vi konstruktivt
            kunna ställa krav på Kroatien, just därför att landet nu är medlem
            i
          </note>
          <note>
            Europarådet.
          </note>
          <note>
            Detsamma säger vi gentemot Förbundsrepubliken
          </note>
          <note>
            Jugoslavien. Den är visserligen inte med i viktiga europeiska
            strukturer ännu, men man vill gärna bli det. Då måste man också
            leva upp till europeiska kriterier, t.ex. att respektera val.
          </note>
          <note type="speaker">
            Anf. 180 LENNART ROHDIN (fp) replik:
          </note>
          <note>
            Herr talman! Det är visst intressant att diskutera parterna.
            Kan utrikesministern åtminstone medge att det finns parter som
            fick ganska stora delar av sina krigsvinster bekräftade i Daytonavtalet
            och som därför har mindre intresse, vilket de också visar i praktisk
            handling, av att snabbt genomföra Daytonavtalet, medan det finns
            andra parter - offren i konflikten, de som förlorade mest - som
            har större anledning att samarbeta och därför också gör det?
          </note>
          <note>
            Kan vi få ett klart besked om var gränsen går när det gäller
            Milosevic och kommunalvalen?
          </note>
          <note>
            Kan vi få ett klart besked om var gränsen går när det gäller
            president Tudjman och Kroatiens roll i den etniska rensningen
            i Mostar - inte bara att det förs en dialog?
          </note>
          <note>
            Sedan sade utrikesministern i sitt anförande att det nya mandatet
            från säkerhetsrådet i allt väsentligt liknar det gamla. Ja - och
            det gamla mandatet var det som man från IFOR på platsen uttryckligen
            har använt som argument i fråga om varför man inte har kunnat
            ingripa när man har stått öga mot öga med identifierade krigsförbrytare.
            Jag ställde frågan tidigare i dag:
          </note>
          <note>
            Vilka folkrättsliga förpliktelser har IFOR-styrkorna att gripa
            krigsförbrytare som är åtalade vid Haagtribunalen och som man
            kan identifiera på plats?
          </note>
          <note>
            Anf. 181 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Herr talman! Jag tror inte alls att vi har delade meningar vad
            gäller många krigsherrar och deras skuld i det här, och inte heller
            när det gäller att vissa parter genom krigsvinster har mycket
            mindre intresse av att uppföra sig som vi vill än andra. Många
            har förlorat mer och andra har vunnit mer. Det är någonting som
            vi fick lov att acceptera när vi accepterade
          </note>
          <note>
            Daytonavtalet, för det är ett fait accompli i det läget.
          </note>
          <note>
            Men det är inget rättvist avtal för den sakens skull.
          </note>
          <note>
            Förvisso finns den här skillnaden i vinster och förluster; det
            kan vi vara helt överens om, Lennart Rohdin.
          </note>
          <note>
            Sedan är jag ändå mindre benägen att hålla på och utpeka vilken
            roll den ena och den andra presidenten har i det här sammanhanget.
            För mig är det viktigt att mer principiellt slå fast att valresultat
            skall respekteras.
          </note>
          <note>
            Man skall självfallet inte manipulera val. Man skall tillåta
            fria medier. Det är detta konstruktiva arbete som vi står för,
            och det gäller naturligtvis i hög grad Förbundsrepubliken Jugoslavien
            och det som sker på kroatiskt område där kroatiska regeringen
            har inflytande att vi inte kan acceptera en fortsatt etnisk rensning.
          </note>
          <note>
            Krigsförbrytarnas gripande är en mycket svår fråga. Om vi skall
            se till fakta finns det en säkerhetsrådsresolution som inte ger
            skyldighet för IFOR eller
          </note>
          <note>
            SFOR att gripa krigsförbrytare. Mandatet ger dem möjlighet att
            gripa krigsförbrytare, men hur denna möjlighet utnyttjas är en
            fråga för de militära befälhavarna, och hittills har man uppenbarligen
            inte ansett det möjligt att göra någon större aktion. Man kan
            naturligtvis vända detta väldigt mycket emot just den internationella
            styrka som finns i området, men det får aldrig undanskymma att
            det faktiskt är parterna som har ansvaret enligt Daytonavtalet
            att gripa misstänkta krigsförbrytare.
          </note>
          <note type="speaker">
            Anf. 182 EVA ZETTERBERG (v) replik:
          </note>
          <note>
            Herr talman! Först vill jag tacka utrikesministern för beskrivningen
            av vad regeringen har gjort vad gäller Serbien. Det är utmärkt
            att ta upp detta inom
          </note>
          <note>
            EU-kretsen
          </note>
          <note>
            Men jag önskar ändå, precis som Lennart Rohdin, ett ytterligare
            förtydligande eller förstärkande av att det väl i första hand
            har handlat om att den svenska regeringen har agerat för att de
            val som har genomförts skall accepteras, inte att det blir nya
            val. Det måste ju ändå vara den utgångspunkt som vi bör ha.
          </note>
          <note>
            Likaså måste det handla om att stödja fria medier.
          </note>
          <note>
            Den andra frågan som jag tog upp tycker jag inte att utrikesministern
            har berört över huvud taget, nämligen frågan om vapenembargot
            och rustningskontrollen. Jag hyser väldigt stor oro för att det
            nu finns utomstående parter som har ett stort intresse av att
            se till att det sker en upprustning i Bosnien-Hercegovina och
            givetvis i andra kringliggande stater som har varit inblandade
            i Jugoslavien-krigen.
          </note>
          <note>
            Man brukar tala om lågintensiva krig. Vi vet att vi inte har
            uppnått en varaktig fred. Vi har ett fredsavtal, men inte en varaktig
            fred. Man skulle kunna tala om att det i dag råder en lågintensiv
            fred i Bosnien-
          </note>
          <note>
            Hercegovina. Därmed finns det naturligtvis stora risker för upprustning,
            både i det landet och i kringliggande länder. Jag vill veta vad
            den svenska regeringen gör för att stoppa detta. Vad gör den svenska
            regeringen för att i första hand försöka se till att ett vapenembargo
            skulle kunna fortsätta? Det måste ju bedömas vara oerhört nära
            att konflikter blossar upp.
          </note>
          <note>
            Anf. 183 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Herr talman! Jag tycker alltid att det är fel när regimer reagerar
            på det viset att man talar om omval när man ser problem med ett
            val. Det är någonting som ju finns i ryggraden på oss som är demokrater
            som då säger att någonting är fel. Det kan väl utgöra ett tydligt
            svar på det Eva Zetterberg frågade om.
          </note>
          <note>
            Jag tror dessvärre att det kommer att vara mera vapen i området
            framöver. Detta att embargot lyftes innebär ju en möjlighet framför
            allt för Bosnien-
          </note>
          <note>
            Hercegovina att skaffa sig mera vapen nu. Men vi försöker motverka
            det genom rustningsbegränsningar, och OSSE gör här ett viktigt
            arbete och har parterna med sig. Det gick ju ändå att komma överens
            i en första omgång. Det här måste dock följas upp, och naturligtvis
            skall vi göra vad vi kan för att motverka att det här nu blir
            ett område för ytterligare rustning.
          </note>
          <note>
            Det vore väldigt olyckligt. Men jag kan ju se hur det internationella
            scenariot ser ut, och jag är dessvärre något pessimistisk.
          </note>
          <note type="speaker">
            Anf. 184 EVA ZETTERBERG (v) replik:
          </note>
          <note>
            Herr talman! Då vill jag med anledning av den senare punkten
            fråga utrikesministern: Har den svenska regeringen i direktkontakter
            med regeringen i Bosnien-Hercegovina tagit upp detta och direkt
            hos den regeringen men också inom EU-kretsen försökt driva på
            för att stoppa ytterligare upprustning?
          </note>
          <note>
            Anf. 185 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Herr talman! Rustningsbegränsningen har ju framför allt varit
            något som OSSE har arbetat med, men det har skett med mycket starkt
            stöd från EU-kretsen, och i vår arbetsfördelning har det varit
            framför allt
          </note>
          <note>
            Tyskland och Tysklands utrikesminister som har varit med och
            drivit på i denna fråga.
          </note>
          <note>
            Jag har också i direkta samtal med företrädare för den bosniska
            regeringen framfört just detta att det inte är med vapen som man
            på sikt skapar sig sin trygghet.
          </note>
          <note>
            Ju mera vapen det finns i området desto större blir egentligen
            osäkerheten för befolkningen.
          </note>
          <note>
            Anf. 186 BODIL FRANCKE
          </note>
          <note type="speaker">
            OHLSSON (mp) replik:
          </note>
          <note>
            Herr talman! Jag har en fråga om Serbien till utrikesministern.
            Jag såg en liten notis i tidningen för ungefär två dagar sedan
            om att Serbiens president har erbjudit OSSE att sända en delegation
            till Serbien för att kontrollera valen. Jag undrar om utrikesministern
            vet någonting om det och hur man i så fall skulle kunna göra en
            sådan kontroll så att man kan uppfylla önskningarna om att den
            opposition som är i majoritet också blir i majoritet i de kommunala
            valen.
          </note>
          <note>
            Anf. 187 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Herr talman! Vi utrikesministrar, som träffades i
          </note>
          <note>
            Dublin under toppmötet, hade ett ganska långt sammanträde om
            situationen i Förbundsrepubliken Jugoslavien. Inte minst talade
            vi just om den inbjudan som nu har kommit till OSSE att sända
            en mission till
          </note>
          <note>
            Belgrad. Vi noterar det med intresse, som vi sade i den deklaration
            som antogs efteråt.
          </note>
          <note>
            I det ligger en viss avvaktan. Det finns en risk för att en sådan
            här OSSE-mission kan utnyttjas. Det är ju fråga om vad den får
            göra på plats. Vilka villkor kommer att gälla för dess arbete?
            Det är ju viktigt att den inte används bara för att legitimera
            vad regimen har vidtagit för åtgärder, utan att regimen också
            förbinder sig att faktiskt lyssna till vad missionen har att säga,
            och kanske t.o.m. förbinder sig att acceptera det resultat som
            OSSE-missionen skulle komma fram till.
          </note>
          <note>
            Hur det här förhåller sig vet jag fortfarande ännu inte, men
            jag tror att diskussioner om det här nog pågår innan denna mission
            kommer att förverkligas.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 17 december.)
          </note>
          <note>
            8 § Utrikesförvaltning och internationell samverkan
          </note>
          <note>
            Föredrogs
          </note>
          <note>
            Utrikesutskottets betänkande 1996/97:UU1
          </note>
          <note>
            Utrikesförvaltning och internationell samverkan
          </note>
          <note>
            (prop. 1996/97:1 delvis)
          </note>
          <note>
            Kammaren biföll tredje vice talmannens hemställan om att ärendet
            fick avgöras efter endast en bordläggning.
          </note>
          <note type="speaker">
            Anf. 188 LARS HJERTÉN (m):
          </note>
          <note>
            Herr talman! Den svenska utrikesförvaltningen spelar en mycket
            viktig roll i kontakterna mellan
          </note>
          <note>
            Sverige och övriga världen. Men mycket har hänt i världspolitiken
            som påverkar våra kontakter med andra länder.
          </note>
          <note>
            Vem hade kunnat tro, så sent som 1988, när Sveriges dåvarande
            statsminister Ingvar Carlsson besökte
          </note>
          <note>
            DDR, att landet några år senare skulle vara återförenat med den
            tyska förbundsrepubliken, eller att Polen
          </note>
          <note>
            1996 skulle vänta på medlemskap i både den europeiska unionen
            och t.o.m. NATO?
          </note>
          <note>
            När jag häromdagen träffade ett par representanter som var med
            de två nobelpristagare som hade fått årets fredspris, berättade
            en av dem att han och hans hustru sommaren 1989 hade deltagit
            i en konferens om Tyskland vid Harvarduniversitetet i USA. Den
            slutsats man kom fram till vid konferensen var att
          </note>
          <note>
            Tyskland förmodligen någon gång i framtiden skulle återförenas
            och att Berlinmuren skulle raseras, men ingen av konferensdeltagarna
            trodde att de själva skulle få uppleva det. Sex månader senare
            föll muren.
          </note>
          <note>
            IFOR-styrkan är ju också ett exempel på ett samarbete som hade
            varit otänkbart för bara några år sedan.
          </note>
          <note>
            Och vem hade kunnat tro att Chile på 1990-talet för många skulle
            vara ett efterföljansvärt exempel på ekonomisk tillväxt och demokrati?
            Och inte hade många kunnat tänka sig att tre fyra fattiga länder
            i
          </note>
          <note>
            Sydostasien vid mitten av 1990-talet skulle vara Sveriges tredje
            största utlandsmarknad efter Västeuropa och Nordamerika.
          </note>
          <note>
            Herr talman! Jag har velat ge denna bakgrund för att visa hur
            föränderlig världen är och hur mycket som har skett bara på några
            få år. Självfallet påverkar detta i allra högsta grad arbetet
            inom den svenska utrikesförvaltningen, både hemma i Sverige och
            vid våra beskickningar i andra länder.
          </note>
          <note>
            Den största förändringen för Sveriges del är att vi från den
            1 januari 1995 är medlemmar i EU. Det kräver ett kraftfullt och
            framgångsrikt agerande inom ramen för EU-samarbetet. Särskilt
            är vi intresserade av den gemensamma utrikes- och säkerhetspolitiken,
            liksom en gemensam europeisk säkerhetsordning i stort. Det fordrar
            en gedigen kompetens och svensk diplomatisk närvaro i hela Europa
            och i Medelhavsområdet.
          </note>
          <note>
            Innan jag går vidare och talar om var vi bör vara representerade
            med ambassad och ambassadör, enligt vår uppfattning, skall jag
            säga någonting om ett annat förhållande som i allra högsta grad
            påverkar arbetet på en utrikesförvaltning i ett annat land. Det
            är den snabba utvecklingen på telekommunikationsområdet.
          </note>
          <note>
            Vi har t.ex. fått höra hur svenska ambassader i viktiga frågor
            får sin förstahandsinformation från CNN, och inte från den svenska
            utrikesförvaltningen. Så var det när budskapet om att Sverige
            valts in i FN:s säkerhetsråd spreds över världen. Eftersom den
            utvecklingen ständigt går vidare är det bara att tacka och ta
            emot. Det betyder att den dagsaktuella politiska rapporteringen
            från ambassaderna rimligtvis får en allt mindre betydelse. I detta
            ligger inget negativt. Ambassaderna kan härigenom ägna sig åt
            mer angelägna uppgifter och mer kvalificerade bedömningar. Vi
            talar om detta i vårt särskilda yttrande som är fogat till betänkandet.
          </note>
          <note>
            Vi talar också i motioner och yttrande om betydelsen av svenska
            ambassader på olika håll i världen, alltså även på andra håll
            än i Europa och Medelhavsområdet. Vi delar inte regeringens uppfattning.
            Vi tycker inte att det är en klok politik - inte ens i besparingstider
            - att stänga ambassader eller att inte öppna ambassader på strategiskt
            viktiga platser. Vi anser framför allt att regeringen inte har
            kunnat redovisa en genomtänkt strategi inför de beslut man har
            fattat.
          </note>
          <note>
            Som exempel nämner vi ambassaden i Wellington i Nya Zeeland,
            som inte längre finns. Den borde absolut öppnas igen. Vi tycker
            också att Sverige bör ha en diplomatisk närvaro i Minsk i Vitryssland.
            Utskottet säger visserligen att riksdagsresor till Nya Zeeland,
            som är populära, får god service via den svenska beskickningen
            i Canberra, och att utvecklingen i Vitryssland följs från Moskva,
            vilket ansetts tillräckligt.
          </note>
          <note>
            När det gäller Nya Zeeland tycker vi inte att det räcker med
            sidoackrediteringen från Australien. Vi redovisar ganska utförligt
            varför vi tycker så i motionen
          </note>
          <note>
            303. När det gäller Vitryssland skriver utskottet att en mera
            aktiv svensk bevakning i Minsk inte är utesluten om utvecklingen
            skulle motivera detta. Vi anser mot bakgrund av vad som har hänt
            i Vitryssland på senare tid att utvecklingen redan i dag motiverar
            detta.
          </note>
          <note>
            Vi tycker att det vore värdefullt med en utredning om Sveriges
            utlandsrepresentation. Vi är inte ensamma om detta. Folkpartiet
            intar samma ståndpunkt.
          </note>
          <note>
            Jag har pekat på några viktiga förändringar som skett och som
            sker när det gäller den utrikespolitiska situationen. Vi är väl
            medvetna om att UD:s centrala förvaltning genomgått en omorganisation.
            Vi ser det som angeläget att den nu följs upp av en översyn av
          </note>
          <note>
            Sveriges utlandsrepresentation. Regeringens förslag till besparingar
            bygger på föreställningen att den rådande strukturen i princip
            skall behållas, fast på en lägre nivå. Vi har som alternativ till
            den nuvarande uppbyggnaden av ambassader tänkt oss flera, men
            mindre, ambassader - ambassader som får möjlighet att specialisera
            sig och som inte behöver vara uppbyggda efter samma mall. Vi nämner
            ämnesområden som handel och bistånd.
          </note>
          <note>
            När det gäller handel har vi via kontakter med vissa EU-länder
            funnit att man t.ex. på den holländska utrikesförvaltningen är
            mycket aktiv när det gäller investeringar i Nederländerna. Man
            är lika aktiv i arbetet för holländska investeringar utomlands.
            Ambassaderna spelar här en mycket viktig roll som dörröppnare.
          </note>
          <note>
            Vi tycker att det är angeläget att ta vara på erfarenheterna
            av den omorganisation av utlandsrepresentationen som skett i många
            EU-länder, framför allt i
          </note>
          <note>
            EU-länder som har längre erfarenhet av medlemskapet än vad Sverige
            har.
          </note>
          <note>
            En annan viktig uppgift kan bli att utvärdera det bistånd som
            finansieras från Sverige. Vi talar också om att på längre sikt
            låta Utrikesdepartementet återfå ansvaret för biståndspolitiken.
            Det kommer mera om detta när vi diskuterar just biståndet i morgon.
          </note>
          <note>
            Sammantaget anser vi alltså att det är viktigt att nu utreda
            den svenska utlandsrepresentationen. Jag har pekat på några av
            skälen för detta. Vad vi avser är en parlamentarisk utredning.
            Vi föreslår ett ökat anslag, med 50 miljoner kronor, för utgiftsområde
            5.
          </note>
          <note>
            Herr talman! Till sist vill jag nämna att vi anser att anslaget
            D 2, det som kallas Information och studier om säkerhetspolitik
            och fredsfrämjande utveckling, bör avvecklas. Vi tycker visserligen
            att det är viktiga områden, men vi tycker inte att man skall ha
            specialdestinerade bidrag av detta slag. Fria och frivilliga organisationer
            skall få stöd enligt generella principer.
          </note>
          <note>
            Det är vår uppfattning.
          </note>
          <note>
            Till sist vill jag säga att den nya budgettekniken har gjort
            att vi till detta betänkande inte har ställt några reservationer.
            Vi redovisar, som jag sade, vår uppfattning i ett särskilt yttrande.
            Jag tror att vi i fortsättningen får se över tekniken för hur
            vi skall kunna markera en annan uppfattning än majoritetens i
            betänkandena, när en sådan finns.
          </note>
          <note>
            Anf. 189 KARL-GÖRAN
          </note>
          <note type="speaker">
            BIÖRSMARK (fp):
          </note>
          <note>
            Herr talman! Utgiftsområde 5 i budgeten behandlar Sveriges utrikesförvaltning
            och internationella samverkan. Totalt anvisas nära 2,8 miljarder
            kronor för detta ändamål. Partierna är i stort sett överens om
            hur denna summa skall fördelas och användas.
          </note>
          <note>
            Det finns dock ett par reservationer i betänkandet, och jag ämnar
            kommentera reservation nr 1, som rör
          </note>
          <note>
            Sveriges representation och närvaro, eller snarare brist på närvaro,
            i fransktalande Afrika.
          </note>
          <note>
            Förra gången denna fråga var uppe till debatt och beslut var
            den 15 mars i fjol. Resultatet av den debatten och det beslutet
            blev att ambassaden i Kinshasa, den enda svenska ambassaden i
            fransktalande Central- och Västafrika, lades ned. Det var mycket
            olyckligt, inte minst mot bakgrund av vad länderna Zaire,
          </note>
          <note>
            Rwanda och Burundi fått utstå sedan vi sist hade frågan uppe
            till diskussion i kammaren.
          </note>
          <note>
            Ambassaden i Kinshasa betjänade under många år på ett bra sätt
            denna del av Afrika. Av någon outgrundlig anledning blev dock
            Kinshasaambassaden föremål för upprepade hot om nedläggning. Men
            varje gång ambassaden varit utsatt för denna debatt har den i
            sista stund kunnat räddas. Så blev dock som sagt inte resultatet
            av förra årets debatt. Tyvärr blev resultatet det motsatta. Ambassaden
            lades ned.
          </note>
          <note>
            Mot bakgrund av vad som hänt i denna del av Afrika under det
            senaste året är det många som i efterhand beklagar att Kinshasaambassaden
            lades ned. Jag tror att också de som höll i yxskaftet den gången
            beklagar det. Detta har ju skett under en tid då flera länder
            kring de stora sjöarna i det fransktalande Centralafrika har genomlevt
            sin svåraste tid någonsin.
          </note>
          <note>
            Ambassaden hade utan tvekan kunnat fylla en viktig funktion i
            detta sammanhang. Så blev nu inte fallet.
          </note>
          <note>
            Våra varningar för ett år sedan hjälpte tyvärr inte.
          </note>
          <note>
            Att lägga ned en svensk beskickning i ett land, eller i ett område
            där den betjänar flera länder, ger naturligtvis en signal om hur
            vi prioriterar ländernas betydelse från svensk sida. Ur den synpunkten
            var det också olyckligt att lägga ned Kinshasaambassaden, och
            inte minst mot bakgrunden av att utrikesutskottet vid ett flertal
            tillfällen uttalat sig om vikten och behovet av kunskapsuppbyggnad
            om och nära kontakt med fransktalande Central- och Västafrika.
            Sverige är ju representerat på ett helt annat sätt i de engelsktalande
            och portugisisktalande länderna. Beslutet förra året gick tyvärr
            i rakt motsatt riktning.
          </note>
          <note>
            Om man jämför med svensk närvaro i andra delar av Afrika ser
            man att denna ser ut på ett helt annat sätt. I södra Afrika är
            det mycket tätt mellan de svenska ambassaderna. Vi har hög närvaro
            i Sydafrika, Namibia, Botswana, Zimbabwe, Zambia, Moçambique och
            Angola - alla länder i södra delen av
          </note>
          <note>
            Afrika - och strax norr därom i länderna Tanzania,
          </note>
          <note>
            Kenya och Etiopien. Obalansen blir total när nu Kinshasaambassaden
            inte finns. Det var tio ambassader jag räknade upp i den delen
            av Afrika. I den del som jag nu talar om finns det alltså ingen.
          </note>
          <note>
            Det katastrofala vanstyre som president Mobutu gör sig skyldig
            till i Zaire och det mycket besvärliga förhållandet mellan hutu-
            och tutsiefolken i Rwanda och Burundi förorsakar i dag stora flyktingströmmar,
            svåra umbäranden, svält och död. Vi får rapporter om detta mest
            dagligen. Röda korset och andra hjälporganisationer är på plats,
            vilket innebär att många svenskar också finns i närheten och i
            området. Även ur den synpunkten hade det varit bra om ambassaden
            i
          </note>
          <note>
            Kinshasa hade fått vara kvar.
          </note>
          <note>
            Många svenska missionärer, biståndsarbetare och frivilligorganisationer
            av olika slag har under många år verkat i denna del av Afrika.
            Missionens arbete har rötter där sedan hundra år tillbaka i tiden.
            Sverige borde officiellt vara bättre representerat i området.
          </note>
          <note>
            Förhoppningsvis kommer regeringen underfund med att det var ett
            misstag att lägga ned ambassaden i
          </note>
          <note>
            Kinshasa, ändrar sig och följer det förslag som framförs i reservation
            nr 1 till detta betänkande, vilken jag härmed yrkar bifall till.
          </note>
          <note>
            Herr talman! Jag vill också understryka det som
          </note>
          <note>
            Lars Hjertén förde fram angående det tidigare framförda förslaget
            om en utredning av utrikesrepresentationen i olika delar av vår
            värld. Lars Hjertén nämnde att den internationella nyhetsrapporteringen
            till stora delar minskar behovet av nyhetsrapportering från våra
            ambassader, och så är det ju. Han nämnde t.ex. den nyhetsförmedling
            som sker via CNN. Folkpartiet liberalerna stöder tanken på en
            utredning som kan titta närmare på hur det här skall se ut i framtiden.
          </note>
          <note type="speaker">
            Anf. 190 EVA ZETTERBERG (v):
          </note>
          <note>
            Herr talman! Den svenska utrikesförvaltningen är av väldigt stor
            betydelse, dels för att få Sverige som nation, och då exempelvis
            riksdagen som parlament, att bli informerad om vad som händer
            runt om i världen, dels genom den roll man spelar för Sverige
            ute i världen. Jag tror att vi är många här i riksdagen som har
            varit ute och rest och sett hur det fungerar ute på våra ambassader
            och som har blivit mycket imponerade över både kapaciteten och
            kompetensen på även mycket små ambassader. Det är lätt att peka
            ut ambassader som fungerar över all förväntan. Det har fungerat
            på det här viset trots att stora besparingar har gjorts. Vi vet
            också att det har varit svårt för utrikesförvaltningen under de
            år som de här väldigt stora sparkraven har funnits.
          </note>
          <note>
            Däremot kan man ibland upptäcka att kontakten med riksdagen inte
            alltid fungerar och att kunskapen om vad vi faktiskt gör här i
            riksdagen inte alltid finns.
          </note>
          <note>
            Man känner inte alltid till vilka beslut som fattas, vilka betänkanden
            som är aktuella och vad som sägs i debatter i olika frågor som
            respektive ambassad, på eget och utrikesförvaltningens initiativ,
            nogsamt borde följa. Det kan i stället vara först i och med att
            någon av dessa ambassader har direktkontakt med utrikesutskottets
            kansli eller med någon av oss som arbetar med de här frågorna
            som man får klart för sig vad som faktiskt har sagts och gjorts
            i vissa frågor. Där tycker jag att utrikesförvaltningen har ett
            stort ansvar, och man skulle behöva se över rutinerna på det området.
          </note>
          <note>
            Jag har svårt att bedöma om man i samband med de indragningar
            som har skett inom utrikesförvaltningen faktiskt har valt den
            bästa lösningen, men jag vet alldeles säkert att man på vissa
            håll har gjort indragningar som definitivt inte har varit av godo,
            att det ibland definitivt har varit fråga om felaktiga beslut.
            Karl-Göran Biörsmark talade om det tydligaste exemplet, nämligen
            ambassaden i Kinshasa i Zaire.
          </note>
          <note>
            Jag är övertygad om att många i dag, med tanke på de svåra konflikter
            som har uppstått och den flyktingkatastrof som äger rum i Zaire
            och hela Centralafrika, ångrar det beslutet. Jag hoppas liksom
            Karl-Göran
          </note>
          <note>
            Biörsmark att utrikesförvaltningen av egen kraft skall fundera
            över detta.
          </note>
          <note>
            Vi kan också lägga till det faktum att detta var den enda ambassad
            som Sverige hade i fransktalande
          </note>
          <note>
            Afrika. Därmed inte sagt att jag och Vänsterpartiet skulle förorda
            att vi drar in någon ambassad i det engelsktalande, södra Afrika.
            De behövs och spelar en väldigt viktig roll, varenda en av dem.
            Det finns däremot andra sätt att genomföra besparingar för att
            återigen kunna öppna ambassaden i Kinshasa. Jag tänker t.ex. på
            kostnaden för ambassaden vid Heliga
          </note>
          <note>
            Stolen i Rom. Man skulle väl kunna tänka sig att
          </note>
          <note>
            Romambassaden tog hand om även Heliga Stolens ärenden. Vi har
            många väldigt stora ambassader i
          </note>
          <note>
            Europa, och i och med det mycket intensiva EU-
          </note>
          <note>
            samarbete som pågår utgår jag från att man skulle kunna sköta
            bevakningen på ett helt annat sätt.
          </note>
          <note>
            Ett annat beslut som jag beklagar och som jag inte var fullt
            på det klara med när frågan var uppe i utskottet utan som jag
            har förstått först i efterhand, det är att tjänsten som NGO-ambassadör,
            som rätt så nyligen inrättades, har dragits in. Det handlar alltså
            om en ambassadör för frivilligorganisationer. Efter det att den
            person som innehade tjänsten fick ett annat uppdrag har man helt
            enkelt dragit in uppdraget som
          </note>
          <note>
            NGO-ambassadör. Jag tror att det var ett väldigt oklokt beslut,
            och jag hoppas att regeringen skall tänka om i den här frågan.
            Den person som har haft hand om de här uppgifterna har skött uppdraget
            på ett utmärkt sätt och verkligen underlättat kontakten mellan
            regeringen och olika frivilligorganisationer. Det understryks
            i alla andra sammanhang hur viktiga de är, och jag tycker att
            detta är något väldigt angeläget.
          </note>
          <note>
            Vi har också synpunkter på generalkonsulatet i
          </note>
          <note>
            Murmansk, där vi tycker att Sverige borde öka närvaron. Vi är
            emellertid tills vidare nöjda med de insatser som Norge gör och
            där Sverige ändå kan finnas med.
          </note>
          <note>
            Jag tror också, liksom Moderaterna, att det kan finnas skäl för
            en ökad svensk närvaro i Minsk.
          </note>
          <note>
            Herr talman! Det föreligger i särskilda yttranden synpunkter
            från både Folkpartiet och Moderaterna om en översyn av utrikesförvaltningen.
            Man vill alltså diskutera möjligheten till en grundlig utredning
            av utrikesförvaltningen. Vi har nyligen genomfört en översyn och
            en omorganisering av utrikesförvaltningen, och detta har för inte
            så länge sedan trätt i kraft.
          </note>
          <note>
            Jag tror alltså inte att det nu är dags att genomföra en sådan
            total översyn. Däremot ligger det mycket i vad de här partierna
            har framfört exempelvis om att det är viktigare att ha fler små
            ambassader med topptjänstemän än att ha många tjänstemän på de
            etablerade ambassaderna, varifrån man ändå får en fullvärdig information.
            Det kan finnas en del sådana synpunkter som går att ta vara på
            utan att för den skull sätta i gång en stor utredning.
          </note>
          <note>
            Vi kan också peka på systemet med Stockholmsbaserade ambassadörer,
            som har fungerat väldigt väl.
          </note>
          <note>
            Det systemet borde kunna utnyttjas i större utsträckning.
          </note>
          <note>
            Som någon nämnde finns två reservationer till det här betänkandet.
          </note>
          <note>
            Den första reservationen gäller ambassaden i
          </note>
          <note>
            Kinshasa, som vi vill skall öppna på nytt.
          </note>
          <note>
            Den andra reservationen gäller de medel som den svenska regeringen
            vill satsa på Schengensamarbetet.
          </note>
          <note>
            Jag måste säga att det är oerhört märkligt att vi i budgeten
            i dag kan lägga in över 4 miljoner till Schengensamarbetet, där
            Sverige är observatör. Om jag har förstått saken rätt kommer den
            svenska regeringen den 19 december att fatta beslut om att ställa
            sig bakom Schengensamarbetet, utan att något beslut i riksdagen
            har föregått regeringens beslut. Däremot har det funnits information,
            men det är ändå mycket märkligt att vi kan anslå pengar till detta
            och att riksdagen är totalt åsidosatt i den här frågan. I Vänsterpartiet
            anser vi självfallet inte att pengar skall utgå till
          </note>
          <note>
            Schengensamarbetet.
          </note>
          <note>
            En annan fråga som är aktuell i det här betänkandet är anslagen
            till ISP, dvs. Inspektion för strategiska produkter. Vi anser
            från Vänsterpartiet att ISP skall vara helt självfinansierad och
            att pengarna i stället bör gå till nedrustning och till säkerhetspolitiska
            organisationer.
          </note>
          <note>
            Jag har förstått att budgettekniken är sådan att det i slutänden
            ändå blir självfinansierat, men jag tycker att det förhållandet
            att detta inte framgår klart visar på en brist i sättet att redovisa
            budgeten. Med den informationen i bakhuvudet tycker jag också
            att man kanske borde diskutera mer än en självfinansiering. De
            svenska företag som i dag deltar till upprustning i världen genom
            att sälja svensk krigsmateriel runt om i världen borde ta ett
            större ansvar och kanske bidra ännu mer till att finansiera freds-
            och säkerhetspolitiska organisationer i Sverige. Det skulle vara
            en välgärning, i stället för det som man ägnar sig åt när man
            sprider vapen i världen.
          </note>
          <note>
            Herr talman! Jag skall till slut instämma i utskottets hemställan
            i dess helhet med undantag för de punkter där det finns reservationer
            från Vänsterpartiet. Jag yrkar bifall till reservationerna 1 och
            2.
          </note>
          <note type="speaker">
            Anf. 191 LARS HJERTÉN (m) replik:
          </note>
          <note>
            Herr talman! Jag vill när det gäller representationen i Kinshasa
            säga att vi i stort sett delar uppfattningen att Sverige bör vara
            företrätt där, inte minst med hänsyn till vad som har hänt, vad
            som händer och vad som kommer att hända i fortsättningen. Det
            var fel att lägga ned ambassaden där, och det är väldigt dyrt
            att bygga upp en ny ambassad efter det att det under några år
            inte har funnits någon svensk ambassad.
          </note>
          <note>
            Hade vi reserverat oss, vilket vi ju inte har gjort i någon fråga,
            hade vi troligen ställt oss bakom den här reservationen.
          </note>
          <note>
            Vi fick också stöd när det gäller att ha fler och mindre ambassader,
            med mindre personal. Däremot tyckte Eva Zetterberg inte att det
            är nödvändigt med en ny utredning. Hon säger att det har gjorts
            en utredning. En sådan har genomförts när det gäller centraladministrationen,
            men det har inte funnits någon möjlighet för oss parlamentariker
            att påverka den. Om man nu skall se över ambassadernas verksamhet,
            alltså utlandsrepresentationen, vem skall göra det om inte parlamentarikerna
            skall ha något inflytande över detta? Det är den fråga som jag
            vill ställa till Eva
          </note>
          <note>
            Zetterberg.
          </note>
          <note type="speaker">
            Anf. 192 EVA ZETTERBERG (v) replik:
          </note>
          <note>
            Herr talman! Till Lars Hjertén vill jag säga att det är klart
            att vi parlamentariker skall ha synpunkter på hur detta skall
            se ut, men jag hävdar att man just har gjort en rätt omfattande
            omorganisation, och jag tycker att det är bättre att den får sätta
            sig. Därefter får man se - det är möjligt att det kan bli aktuellt
            för oss att ställa oss bakom en sådan utredning inom en rätt snar
            framtid, men för närvarande anser jag inte att det skall göras.
          </note>
          <note type="speaker">
            Anf. 193 LARS HJERTÉN (m) replik:
          </note>
          <note>
            Herr talman! Vi tycker att en sådan utredning bör göras nu. När
            man har sett över den centrala administrationen bör man i direkt
            anslutning till den utreda utlandsrepresentationen och inte vänta
            något år. Då får man en samfasning av både den verksamhet som
            är baserad i Sverige och den som finns utomlands.
          </note>
          <note type="speaker">
            Anf. 194 EVA ZETTERBERG (v) replik:
          </note>
          <note>
            Herr talman! Jag anser alltså att det är bättre att avvakta med
            detta tills organisationen har satt sig.
          </note>
          <note>
            Jag glömde i hastigheten bort den första fråga som
          </note>
          <note>
            Lars Hjertén väckte. Den gällde Kinshasa. Jag noterar med glädje
            att moderaterna här har ändrat uppfattning, och jag ser fram emot
            att vi i voteringen får stöd för reservationen på den punkten.
            Jag hoppas naturligtvis att fler partier kommer till samma insikt
            innan vi i morgon går till votering.
          </note>
          <note>
            Anf. 195 BODIL FRANKE
          </note>
          <note type="speaker">
            OHLSSON (mp):
          </note>
          <note>
            Herr talman! Miljöpartiet har i sin motion om internationellt
            utvecklingssamarbete speciellt betonat hur viktigt världens länders
            stöd till Förenta nationerna är, såväl ekonomiskt som politiskt.
            De förändringar som väntar FN och säkerhetsrådet behöver internationellt
            engagerade länder som inte drivs av egenintresse i det kommande
            reformarbetet. Sverige är ett sådant land. Men vi i Miljöpartiet
            menar att den svenska trovärdigheten har sprickor som måste lagas.
          </note>
          <note>
            Då tänker jag på vår vapenexport, på våra krympande miljösatsningar
            och på att vårt bistånd till utvecklingssamarbetet med tredje
            världen har skurits ned.
          </note>
          <note>
            Sverige har varit ett av de länder som alltid har ställt upp
            för FN. Med jämna mellanrum publiceras i internationell press
            och även i vår egen press uppgifter om olika länders finansiella
            bidrag till FN. Där kan man utläsa vem som smiter från medlemsländernas
            gemensamma ansvar, att stödja vårt viktigaste internationella
            forum. USA är i dag det land som har den största skulden till
            FN, och det är en stor summa, som FN väl behöver, men det är ingen
            stor summa i
          </note>
          <note>
            USA:s budget. Bidraget till FN kan däremot vara en stor summa
            för ett litet, skuldsatt land.
          </note>
          <note>
            Jag var en av de tio svenska riksdagsmän som deltog i den permanenta
            svenska FN-delegationens arbete under två veckor i år, och det
            var givande veckor. Minst lika givande som det var att lyssna
            till olika anföranden i församling, utskott och kommittéer var
            det faktiskt att under pauser och s.k. håltimmar prata med delegater
            från andra länder. En av dem som jag pratade med kom från ett
            av Medelhavsländerna.
          </note>
          <note>
            Han menade att det nu var dags för FN att flytta till annan ort
            och annat land, med tanke på USA:s ovillighet att bidra, trots
            att det är ganska lönsamt för
          </note>
          <note>
            USA att FN finns i New York. Den stora summa han nämnde i sammanhanget
            lät så otrolig att jag inte ens lade den på minnet.
          </note>
          <note>
            Men i en liten notis i pressen för några dagar sedan läser jag
            att den irländska regeringen räknar med att EU-toppmötet i Dublin
            ökade det lokala näringslivets omsättning med 50 miljarder kronor,
            på de
          </note>
          <note>
            "horder av politiker, diplomater, journalister, säkerhetsvakter
            som gör av med pengar på hotell, restauranger, pubar och souvenirbutiker".
          </note>
          <note>
            Det är förståeligt att ett litet fattigt land, som lojalt bidrar
            till FN efter bästa förmåga, tycker att systemet är orättvist
            när ett stort land som USA betalar sin årsavgift så sent som möjligt
            för att få behålla sin rösträtt, oftast inte förrän i oktober,
            och även håller inne med en stor del av summan, detta trots att
            USA
          </note>
          <note>
            gynnas ekonomiskt av FN:s blotta närvaro i landet.
          </note>
          <note>
            Under alla förhållanden är det nödvändigt att ta itu med de olika
            frågorna och problemen med finansieringen av FN.
          </note>
          <note>
            I Miljöpartiet har vi alltid betonat att vi anser att
          </note>
          <note>
            FN är vårt viktigaste internationella forum. Det är det enda
            riktigt öppna forum där alla världens länder kan mötas och där
            inte marknadskrafter, ekonomisk eller militär styrka påverkar
            rätten att få komma till tals.
          </note>
          <note>
            Om man över huvud taget skall kunna komma åt de grova kränkningar
            av mänskliga rättigheter som förekommer i många länder i dag,
            måste det göras i internationell samverkan, och jag menar att
            detta måste invävas i säkerhetsrådets beslutsfattande.
          </note>
          <note>
            FN har just fått en ny ordförande. Många medlemmar väntar ivrigt
            på det reformarbete som man hoppas skall resultera i att FN nu,
            med en ny generalsekreterare, kan bli den tunga och starka världsorganisation
            som den från början varit ämnad till.
          </note>
          <note>
            Sverige är invalt i FN:s säkerhetsråd, och fr.o.m.
          </note>
          <note>
            den 1 januari finns vi där i två år. Vi har i Sverige förlängt
            den politiska mandattiden från tre till fyra år för att ge en
            större marginal för vårt eget förändringsoch förnyelsearbete.
            Sverige måste alltså utnyttja de två åren maximalt. FN sågs från
            början som en säkerhetsorganisation. Den skulle garantera att
            det inte blev fler krig. Men den traditionella säkerhetspolitiken
            har ändrat innehåll i och med att hotbilden mot jordens gemensamma
            säkerhet har ändrat karaktär. Jag har talat förr i denna församling
            om sambanden mellan de krympande naturresurserna, miljöförstöring,
            brist på livsmedel och försörjningsmöjligheter, ökande fattigdom
            och sociala problem. Enligt många riskprognoser när det gäller
            människans framtid på jorden kommer miljöproblemen att orsaka
            de svåraste väpnade konflikterna länder emellan under 2000-talet.
          </note>
          <note>
            På den presskonferens Jan Eliasson höll på den svenska FN-delegationen
            efter valet till säkerhetsrådet talade han om de tre områden som
            Sverige skall prioritera i sitt kommande säkerhetsrådsarbete.
            De har relaterats många gånger i pressen. Kortfattat innebär de:
          </note>
          <note>
            1. En ny generation fredsoperationer med en helhetssyn, dvs.
            en blandning av militära, politiska och humanitära insatser.
          </note>
          <note>
            2. Ett nytt konfliktförebyggande program.
          </note>
          <note>
            3. En demokratisering av säkerhetsrådet.
          </note>
          <note>
            Från Miljöpartiets sida vill jag lägga till en fjärde punkt.
          </note>
          <note>
            Eftersom nya inslag i hotbilden när det gäller den internationella
            säkerheten har växt fram, fordras det naturligtvis en ny och annorlunda,
            en förändrad säkerhetspolitik, som tar de nya hoten på allvar.
            Jag menar här de hot som jag talat om, enligt de riskprognoser
            som säger att de svåraste konflikterna länderna emellan under
            2000-talet har sin orsak i miljön. Jag skall kanske tala om att
            en av de här prognoserna är gjord av Världsbanken. För många är
            de trovärdigare än om en internationell miljöorganisation står
            bakom.
          </note>
          <note>
            Det fjärde området, som Miljöpartiet menar att
          </note>
          <note>
            Sverige skall prioritera i sitt nya arbete inom säkerhetsrådet,
            är att lägga in miljöfrågorna som en permanent punkt direkt i
            säkerhetsrådets dagordning och agenda. Det är nödvändigt att jämsides
            med det aktuella reformarbetet och det akuta konfliktarbetet också
            tänka långsiktigt och satsa resurser på överlevnadsfrågorna.
          </note>
          <note>
            Miljöpartiets reservation gäller Sveriges ekonomiska bidrag till
            Schengensamarbetets administrativa budget. I vår motion föreslår
            vi att pengarna i stället skall gå till Bidrag till organisationer
            för mänskliga rättigheter och folkrätt. Skälen till att vi tar
            avstånd från Schengensamarbetet kommer Ragnhild Pohanka att tala
            om. Jag yrkar bifall till reservation 2.
          </note>
          <note>
            Det var glädjande att i regeringens budget kunna läsa att utgångspunkten
            för departementets beslut är att inga ytterligare utlandsmyndigheter
            skall läggas ned. Miljöpartiet protesterade vid regeringens föregående
            nedläggningar av svenska utlandsmyndigheter.
          </note>
          <note>
            Vi menar att oberoende och självständiga kanaler med goda kontakter
            i länder runt om i världen är avgörande för att Sverige skall
            kunna driva en självständig utrikespolitik. Storleken på en representation
            har inte så stor inverkan. Hellre fler representationer och mindre.
          </note>
          <note>
            Ambassader och konsulat brukar föra statistik över sina arbetsuppgifter
            och de tillfällen då de tas i anspråk av svenskar som permanent
            vistas i landet eller är där tillfälligt. Man får ofta göra insatser
            utöver den dagliga rutinen - det kan gälla tillfällig hjälp till
            enskilda personer eller planerade insatser som har att göra med
            svenskt näringsliv och svensk affärsverksamhet.
          </note>
          <note>
            Men en del av en svensk utlandsmyndighets betydelse kommer aldrig
            fram i statistiken. Jag tänker på t.ex. en svensk småföretagares
            affärsförbindelser, där man aldrig behöver använda sig av en ambassads
            eller ett generalkonsulats praktiska hjälp. Det är nämligen tillräckligt
            stöd - och här talar jag av egen erfarenhet
          </note>
          <note>
            - att motparten vet att man har en kompetent och kunnig svensk
            representations stöd bakom ryggen om det skulle behövas.
          </note>
          <note>
            Jag stöder också Vänsterpartiets reservation om
          </note>
          <note>
            Sveriges representation i Kinshasa, som vi menar inte borde ha
            lagts ned. Den hade varit en tillgång, menar
          </note>
          <note>
            Miljöpartiet, i den svåra politiska konflikt som finns i centrala
            Afrika just nu. Zaire ligger mitt i Afrika och gränsar till åtta
            andra afrikanska länder, däribland
          </note>
          <note>
            Rwanda och Burundi. Det är också det största fransktalande landet
            i västra Afrika. Och vi saknar en ambassad i ett sådant land!
          </note>
          <note type="speaker">
            Anf. 196 INGRID NÄSLUND (kd):
          </note>
          <note>
            Herr talman! Vår utrikesförvaltning och all vår internationella
            samverkan har naturligtvis en oerhört stor betydelse i dagens
            läge. Den har haft betydelse tidigare, men vi kan inte nog uppskatta
            den stora betydelse som den har i dag. Detta har nämnts utav flera
            talare.
          </note>
          <note>
            Jag tänker här inte gå in på de stora dragen i det betänkande
            vi har tagit, därför att vi från kristdemokraternas sida i stort
            sett är överens med regeringen om det som vi också i utskottet
            varit överens om. Jag tänker lyfta fram några punkter.
          </note>
          <note>
            Jag vill bl.a. understryka det som redan har sagts av flera talare
            om den svenska representationen i
          </note>
          <note>
            Kinshasa, som tyvärr lades ned i mars, vilket vi talade om tidigare.
            Vi var också då bland de partier som reserverade sig mot denna
            nedläggning. Nu har det framkommit från flera håll att man beklagar
            att så skedde. Man har uttryckt att man nog inte skulle ha fattat
            det beslutet om man hade vetat vad man vet i dag.
          </note>
          <note>
            Närvaron i ett land som är föremål för hela världens uppmärksamhet
            just nu, också ifrån svensk sida, skulle ha varit betydelsefull.
            Det är inte så att vi inte på något sätt finns med i detta sammanhang
            nu, men det skulle ha underlättat för den insats som vi försöker
            göra på det humanitära området. Det skulle ha underlättat för
            alla de kyrkor och organisationer som bedriver humanitär verksamhet
            i detta område. Det gäller just i dag inte minst i östra delen
            av Zaire, Kivu, och naturligtvis också i de närliggande länderna
            Rwanda och Burundi.
          </note>
          <note>
            Jag har vid flera tillfällen framhävt hur viktigt jag tycker
            att det är att Sverige gör sitt yttersta för att vara med och
            påverka i det här området. Jag hade gärna sett att vi också hade
            kunnat ställa upp i den internationella truppstyrka som man genom
            FN-resolutioner har beslutat om. Tyvärr har man ifrån världssamfundets
            sida inte visat sig särskilt handlingskraftig. Fortfarande har
            man inte kunna komma till ett beslut om hur man skall verkställa
            resolutionerna som antagits av FN:s säkerhetsråd.
          </note>
          <note>
            Situationen i Zaire är oerhört osäker inför framtiden. Man talar
            om ett land i sönderfall. Meningen var ju att val skulle hållas,
            men man har skjutit på det och talar nu om ett datum på sommaren
            1997. Ingen tror dock att detta kommer att kunna ske.
          </note>
          <note>
            Under dessa omständigheter hade det varit viktigt om vi hade
            kunnat återupprätta vår ambassad i Kinshasa. Det finns det inte
            majoritet för det i dag, men jag hoppas att man kan arbeta vidare
            på den här tanken, som ändå flera av riksdagens partier ställer
            sig bakom. Jag vill yrka bifall till reservation 1.
          </note>
          <note>
            En annan fråga som jag vill lyfta fram här gäller vad man tar
            upp med anledning av ett förslag från
          </note>
          <note>
            Moderaterna och Folkpartiet om att man skall göra en utredning
            av vilka beskickningar man skall ha utomlands. Jag vill inte säga
            att vi odelat ställer oss bakom en ny utredning nu, men med anledning
            av detta kan man begära att klart få reda på vilka riktlinjer
            och kriterier regeringen och Utrikesdepartementet går efter när
            de lägger ned vissa ambassader och upprättar nya.
          </note>
          <note>
            Som vi tidigare har hört är det en oerhört ojämn fördelning i
            olika delar av Afrika. Man kan verkligen ifrågasätta om det finns
            klara kriterier för hur det har blivit i Afrika. Därför behöver
            man klargöra vilka kriterierna är och hur man fattar besluten.
            Det är det minsta man kan begära.
          </note>
          <note>
            Som svar på motionerna går man in på hur man har försökt främja
            den svenska exporten och inte minst det svenska deltagandet i
            upphandlingen inom de internationella organisationernas handel
            och projekt. Det tycker vårt parti är alldeles utmärkt. Man nämner
            att vi inom FN-systemet, i New York och
          </note>
          <note>
            Washington, i den asiatiska utvecklingsbanken och i
          </note>
          <note>
            Bryssel, har olika enheter som sysslar med sådan bevakning. Under
            den förra regeringen infördes också
          </note>
          <note>
            Projektexportsekretariet, vars verksamhet skall främja att svenska
            företag kan vara med på den multinationellt finasierade marknaden.
          </note>
          <note>
            Något som är viktigt i detta sammanhang och som inte framkommer
            i betänkandet, trots att flera utredningar ligger färdiga, är
            hur vi nu står oss i jämförelse med andra länder.
          </note>
          <note>
            Det har varit dåligt förut. Har vi nått några framsteg? Annars
            tycker jag att man behöver utreda vidare hur vi skall kunna gå
            framåt på detta område och hur vi skall kunna bli lika framgångsrika
            som andra länder i detta avseende. Det är också viktigt ur den
            synpunkten att biståndsviljan sviktar hos en del. Då kan man klargöra
            att det också finns vinster att göra för svenska företag och att
            man på det sättet kan få tillbaka en del av de ansträngningar
            man gör i samverkan med andra länder.
          </note>
          <note>
            För övrigt yrkar jag bifall till utskottets hemställan.
          </note>
          <note type="speaker">
            Anf. 197 MAGNUS JOHANSSON (s):
          </note>
          <note>
            Herr talman! Utrikesutskottet behandlar i detta betänkande regeringens
            framställan i statsverkspropositionen avseende anslagsbehov under
            utgiftsområde 5, utrikesförvaltning och internationell samverkan.
          </note>
          <note>
            Regeringen föreslår att totalt 2 757 203 000 kr anvisas till
            anslag inom det aktuella utgiftsområdet.
          </note>
          <note>
            Utskottet har i betänkandet tagit ställning till motioner väckta
            i anslutning till propositionen. Till betänkandet är det också
            fogat 2 reservationer och 2
          </note>
          <note>
            särskilda yttranden.
          </note>
          <note>
            Utskottsmajoriteten har, precis som den socialdemokratiska regeringen,
            åsikten att Sverige även fortsättningsvis skall ha mycket höga
            ambitioner på det utrikespolitiska området. Detta ställer krav
            på en väl fungerande och ständigt förbättrad utrikesförvaltning.
          </note>
          <note>
            Samtidigt som vi har dessa höga ambitioner ligger dock det statsfinansiellt
            kritiska läget fortfarande som ett våtvarmt omslag kring verksamheten.
            Ett statsfinansiellt läge som under mandatperioden tvingar utrikesförvaltningen
            att spara ca 170 miljoner kronor.
          </note>
          <note>
            Det ansträngda ekonomiska läget har lett till att sju utlandsmyndigheter
            har måst läggas ned, och ca
          </note>
          <note>
            30 utsända tjänster vid kvarvarande myndigheter har dragits in.
            Vidare har verksamheten genomgått rationaliseringar på fastighetsområdet.
            Vissa kostnadsersättningar till utsända har sänkts, och man har
            gjort en generell besparing på ca 5 %.
          </note>
          <note>
            Dessa besparingar har dock gjorts på ett sådant sätt att utrymme
            skapats även för nya satsningar. Det är med glädje som utskottet
            kan konstatera att resurser nu finns för ambitionshöjningar i
            form av nya utlandsmyndigheter som förändringar i vår omvärld
            kräver, nämligen i Sarajevo, Luxemburg och Shanghai. Dessutom
            kommer den av säkerhtsskäl tidigare stängda ambassaden i Beirut
            att åter öppnas och bemannas med utsänd personal. Arbetet med
            den nordiska ambassadanläggningen i Berlin fortskrider också enligt
            planerna, och den anläggningen beräknas stå klar att tas i bruk
            1999.
          </note>
          <note>
            Noteras bör att då man lade ned utlandsmyndigheter föregicks
            detta av mycket noggranna överväganden inom Utrikesdepartementet
            med deltagande av samtliga berörda avdelningar, representerande
            bl.a.
          </note>
          <note>
            politik, bistånd och handel.
          </note>
          <note>
            Herr talman! För att på bästa sätt gagna de utrikespolitiska
            ambitioner Sverige har, måste förvaltningens arbete ständigt utvecklas
            och förbättras. Den
          </note>
          <note>
            1 juli i år sjösattes en ny och förbättrad organisationsmodell.
            Målet med den nya organisationen är att anpassa Utrikesdepartementet
            till de nya uppgifterna för utrikespolitiken som en tilltagande
            internationalisering, det växande ömsesidiga beroendet mellan
          </note>
          <note>
            Utrikesdepartementets traditionella politikområden och inte minst
            EU-medlemskapet har medfört.
          </note>
          <note>
            I samband med besparingar och effektiviseringar bör några ord
            nämnas om den nya situation som nu råder. Det "nya" är att informationsflödet
            numera är så enormt mycket större än bara för några år sedan.
          </note>
          <note>
            Denna utveckling är givetvis något som även påverkar
          </note>
          <note>
            Utrikesdepartementets arbete. Utskottet menar dock att detta
            inte med automatik leder till att arbetet minskar. Det ökade informationsflödet
            på alla politikområden innebär t.ex. att större kapacitet för
            analys och strategiarbete kommer att krävas.
          </note>
          <note>
            Herr talman! Stödet till Förenta nationerna utgör en hörnsten
            i svensk utrikespolitik. Sverige verkar aktivt bl.a. för att stärka
            FN:s fredsfrämjande förmåga samt att reformera FN:s ekonomiska
            och sociala verksamhet. Sverige hör till den minoritet av medlemsstater
            som alltid betalar sina obligatoriska bidrag till fullo och i
            tid. Det är mycket angeläget att en bättre betalningsdiciplin
            kommer till stånd, liksom att reformera FN:s bidragsskalor samt
            att göra organisationen mer kostnadseffektiv. Detta är för Sverige
            mycket viktiga frågor, och utskottet noterade med glädje att vi
            för ca en månad sedan fick en god plattform att aktivt bedriva
            detta arbete då vi blev invalda i FN:s säkerhetsråd fr.o.m. årsskiftet.
          </note>
          <note>
            Låt mig, herr talman, nämna några ord om den fredsfrämjande verksamheten
            under anslaget B 4.
          </note>
          <note>
            Målsättningen med verksamheten är att kunna bidra till internationellt
            fredsfrämjande, i första hand inom
          </note>
          <note>
            FN och OSSE, men också inom EU och PFF. Det är angeläget att
            svenska insatser kan göras även utanför
          </note>
          <note>
            Europa så att Sveriges fortsatta globala engagemang också blir
            trovärdigt i framtiden.
          </note>
          <note>
            Anslaget B 4 har dessutom delats upp mellan utgiftsområde 5 och
            6. Kostnader avseende fredsfrämjande verksamhet med trupp, inklusive
            PFF-övningar, belastar därmed utgiftsområde 6 Totalförsvar, medan
            annan fredsfrämjande verksamhet belastar utgiftsområde 5.
          </note>
          <note>
            Under anslaget B1.5 finns upptaget det svenska bidraget till
            Schengensamarbetets administrativa budget. Utskottet har under
            behandlingens gång noterat att avtalet om svenskt medlemskap i
            Schengensamarbetet nu är färdigförhandlat. Vi nådde framgång i
            förhandlingarna genom att vi kunde behålla vår nordiska passfrihet,
            vilket innebär att även Norge och
          </note>
          <note>
            Island har chansen att delta i samarbetet om de så önskar.
          </note>
          <note>
            Herr talman, nu skall inte frågan om svenskt medlemskap i Schengensamarbetet
            avgöras här i dag, men jag tyckte ändå att det var värt att säga
            några ord om detta.
          </note>
          <note>
            Under anslag C 1 och C 2 döljer sig information om Sverige i
            utlandet. Utskottet vill framhäva att denna information är av
            stor vikt för svensk utrikespolitik. Det förtroende och den goodwill
            som byggs upp i omvärlden genom informationsinsatser, kulturutbyte
            samt utbildnings- och forskningsutbyte leder till export, ökad
            turism till Sverige och ökade investeringar i Sverige och därmed
            till högre tillväxt och ökad sysselsättning.
          </note>
          <note>
            En fråga som ofta diskuteras och även i detta betänkande behandlas
            i en motion är frågan om vapenexportkontrollen. Ofta förs det
            fram att man gott kan spara på anslaget till Inspektion för strategiska
            produkter, ISP. Dock vill jag nämna att kostnaderna för
          </note>
          <note>
            ISP täcks av avgifter som tas ut av de som önskar pröva om tillstånd
            för export. Dessa avgifter redovisas mot särskild inkomsttitel
            på statsbudgeten. Utskottet vill dock gärna poängtera att det
            är de som vill exportera vapen och övrig krigsmateriel som själva
            får betala för vad den kontrollfunktion som ISP utgör kostar.
          </note>
          <note>
            Herr talman! Utskottet konstaterar att trots att de ekonomiska
            problemen fortfarande är stora kommer
          </note>
          <note>
            Sverige även i framtiden att spela en mycket aktiv roll i utrikespolitiken.
            Och det gör vi utifrån en stark och bra organisation, men framför
            allt för att vi har ett starkt och varmt engagemang för utrikesfrågorna.
            Ett engagemang som glädjande nog löper över blockgränser och partifärger.
          </note>
          <note>
            Herr talman! Jag vill med detta yrka bifall till utrikesutskottets
            betänkande nr 1 och följaktligen avslag på samtliga reservationer.
          </note>
          <note>
            Anf. 198 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Jag vill ta upp den fråga jag ägnade en del av mitt
            anförande åt, nämligen ambassaden i
          </note>
          <note>
            Kinshasa. Jag skulle vilja fråga Magnus Johansson en sak om detta.
            Om man tänker sig att man drar en linje från Central- och Östafrika
            över den afrikanska kontinenten rör det sig om tio ambassader
            i den engelsktalande och portugistalande delen under det att vi
            inte har någon ambassad i den fransktalande delen av
          </note>
          <note>
            Afrika.
          </note>
          <note>
            Jag vill bara fråga Magnus Johansson: Tycker
          </note>
          <note>
            Magnus Johansson att detta är en bra balans? Jag ställer frågan
            särskilt mot bakgrund av att utrikesutskottet tidigare i uttalanden
            har sagt att vi bör höja profilen i fransktalande länder. Vi bör
            öka kunskapen om de frankofona länderna och på så vis, mot bakgrund
            även av det Magnus Johansson sade, bli bättre på det som avgör,
            nämligen politik, bistånd och handel. Allt detta förekommer ju
            för svensk del i den här delen av Afrika. Är den här balansen
            rimlig?
          </note>
          <note type="speaker">
            Anf. 199 MAGNUS JOHANSSON (s) replik:
          </note>
          <note>
            Herr talman! Låt mig börja med att konstatera att man inte lägger
            ut ambassader bara för att de skall vara jämnt fördelade över
            en kontinent. Vi får hoppas att det är någonting annat som styr
            var ambassaderna ligger.
          </note>
          <note>
            Sedan kan man väl också säga att bara för att vi inte har någon
            ambassad i den fransktalande delen av
          </note>
          <note>
            Afrika är vi inte fullständigt okunniga som vad som händer där.
            Snarare har vi ett ganska gott informationsinflöde till Sverige
            genom bl.a. de förbättringar som EU-medlemskapet har medfört,
            tack vare att vi lättare kan umgås med de franska och belgiska
            ambassaderna, som finns på plats. Dessutom har vi ett bra samarbete
            med baptistsamfundet och andra missionsorganisationer samt att
            vår ambassad i Nairobi också utför en stor del av informationsinhämtningen.
          </note>
          <note>
            Det är inte så att vi är fullständigt okunniga om denna situation
            bara för att vi inte har någon ambassad i
          </note>
          <note>
            Zaire längre.
          </note>
          <note>
            Anf. 200 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Nej, det vore förskräckligt om vi vore helt okunniga.
            Frågan är om vi inte skulle höja vår profil och bli mer kunniga.
          </note>
          <note>
            När det gäller jämförelsen att vi i EU-
          </note>
          <note>
            sammanhang nu har kontakter in i de fransktalande länderna är
            det helt riktigt. Men det argumentet gäller lika mycket i de områden
            där vi har tio ambassader.
          </note>
          <note>
            Vi har kontakt med engelsktalande och portugisisktalande länder
            där. Det är inget argument i sammanhanget. Vi har som sagt kontakt
            med alla de här länderna.
          </note>
          <note>
            Det är inte så att man på något sätt skall sprida ut ambassaderna
            geografiskt så att det blir rättvist med ett visst avstånd mellan
            dem, det är inte det som det är fråga om. Min fråga gällde om
            det är en bra balans att ha tio ambassader i den delen av Afrika
            som är portugisiskt eller engelskt från början och ingen i den
            fransktalande delen. Det var det som var min fråga.
          </note>
          <note>
            Är balansen tio-noll vettig?
          </note>
          <note type="speaker">
            Anf. 201 MAGNUS JOHANSSON (s) replik:
          </note>
          <note>
            Herr talman! Precis som jag sade i min tidigare replik tycker
            jag att man skall koncentrera sig mer på uppgiften för ambassaden
            än på om det är en rimlig balans att vi har tio ambassader på
            ena stället och noll på det andra. Men det är alltid så att man
            skulle önska mer än man har möjlighet att ha. Det är rimligt att
            det är på det viset. Hade vi haft mer resurser är det mycket möjligt
            att man hade fått ompröva detta. Men nu har vi inte de resurserna.
            Vi utgår från att det inte var någon form av pilkastning på departementet
            när man bestämde vilken av de här ambassaderna som skulle läggas
            ned, utan att det var på grund av väl underbyggda argument som
            man kom fram till att det var just Kinshasa.
          </note>
          <note>
            Låt mig sedan också säga att utskottsmajoriteten naturligtvis
            delar den förfäran alla känner inför det vi ser från den här regionen,
            och att vi på alla möjliga olika sätt måste försöka bidra till
            att få en bättre och mer demokratiskt inriktad utveckling i de
            här länderna. Låt oss bara betona det, så att vi inte där har
            några skilda uppfattningar omkring den situation som råder.
          </note>
          <note type="speaker">
            Anf. 202 EVA ZETTERBERG (v) replik:
          </note>
          <note>
            Herr talman! Jag måste fråga Magnus Johansson:
          </note>
          <note>
            Räckte inte uppgiften till i Zaire? Om vi bortser från språkfrågan
            måste jag säga att jag personligen - och jag tror att väldigt
            många svenskar instämmer - anser att den uppgift som en ambassad
            i Zaire skulle ha i dagens läge är oändlig. Det handlar inte bara
            om att informera sig om läget. Det finns en villrådighet runt
            om i Europa och världen över om hur man bäst skall kunna hjälpa
            de flyktingar som tagit sin tillflykt dit och mildra den katastrof
            som har uppstått där. Nog skulle uppgiften i sig motivera en ambassad,
            och den hade kunnat vara en mycket god hjälp, helt och hållet
            bortsett från språkfrågan.
          </note>
          <note>
            Det andra jag vill fråga Magnus Johansson om känns det egentligen
            litet fel att fråga honom om, måste jag tillstå, eftersom den
            vi egentligen hade velat fråga är utrikesministern, som vi vet
            inte kan vara här.
          </note>
          <note>
            Jag antar att det inte är Magnus Johansson som har varit med
            och sett till att Schengenavtalet skall undertecknas den 19 december.
            Men jag vill ändå fråga honom, som talesman för majoriteten: Är
            det inte litet märkligt att säga att det nu är färdigförhandlat?
            Färdigförhandlat - när skall detta upp till beslut i riksdagen?
            När skall riksdagen ha möjlighet att påverka och säga ja eller
            nej till ett avtal och först därefter fatta beslut om att anslå
            pengar? Är inte det en litet märklig tågordning?
          </note>
          <note>
            För övrigt vill jag bara instämma med Magnus Johansson, det är
            naturligtvis glädjande med de nya ambassader som tillkommer och
            med platsen i säkerhetsrådet som möjliggör ett större engagemang
            och en högre intensitet i arbetet från svensk sida. Men det kommer
            också att kräva mer resurser. Vi vet inte hur mycket ytterligare
            resurser som kommer att krävas för att göra en bra insats där.
          </note>
          <note type="speaker">
            Anf. 203 MAGNUS JOHANSSON (s) replik:
          </note>
          <note>
            Herr talman! Låt oss börja med den sista frågan.
          </note>
          <note>
            Det är ju så, Eva Zetterberg, att detta är ett internationellt
            avtal som har slutits mellan regeringen och övriga EU-länder,
            men som naturligtvis i vanlig ordning skall komma tillbaka till
            riksdagen för ratificering och godkännande enligt svensk lagstiftning.
            Det utgår jag ifrån kommer att ske någon gång under våren.
          </note>
          <note>
            Tillbaka till Kinshasa igen. I dagsläget skulle man säkert kunna
            finna arbetsuppgifter för en ambassad.
          </note>
          <note>
            Samtidigt måste man också fundera över vad som är det normala
            tillståndet för den här regionen i Afrika.
          </note>
          <note>
            Det normala tillståndet för den här regionen i Afrika hoppas
            jag för mitt liv inte kommer att vara folkmord och stora flyktingvandringar.
          </note>
          <note type="speaker">
            Anf. 204 EVA ZETTERBERG (v) replik:
          </note>
          <note>
            Herr talman! Den förhoppningen delar vi naturligtvis allihop.
            Men jag tycker att den svenska positionen är dålig. Jag hoppas
            att utrikesförvaltningen överväger att ändra sitt ställningstagande.
          </note>
          <note>
            Vad gäller Schengenavtalet hävdar jag bestämt att det är en mycket
            konstig tågordning. Först fattar regeringen beslut och riksdagen
            anslår pengar utan att det grundläggande beslutet är fattat.
          </note>
          <note>
            Dessutom vill jag säga, snarast med adress till utrikesministern,
            att det finns andra saker som man undrar över hur de fungerar,
            t.ex. den snabba informationen. Jag tycker att vi från riksdagens
            sida vill skicka med att det finns brister vad gäller informationstekniken
            på många ambassader. Det som vore ett livsnödvändigt verktyg för
            dem, nämligen Internet, där man på ett snabbt sätt kan kommunicera
            mellan
          </note>
          <note>
            Sverige och utlandsmyndigheten, fungerar ännu inte på särskilt
            många ambassader, vad jag vet. Det är desto större behov på de
            ambassader som ligger i t.ex.
          </note>
          <note>
            Latinamerika eller Afrika jämfört med de i Europa, som har snabbare
            kommunikation. Det finns alltså stora brister. Jag hoppas att
            man tillsammans med den här omorganisationen även ser över hur
            informationstekniken skall förbättras framöver.
          </note>
          <note type="speaker">
            Anf. 205 LARS HJERTÉN (m) replik:
          </note>
          <note>
            Herr talman! När det gäller en utredning om utlandsrepresentationen
            säger Magnus Johansson att man har gjort en mycket noggrann utredning
            inom
          </note>
          <note>
            UD. Magnus Johansson säger vidare att alla avdelningar har varit
            inblandade, inklusive den politiska, dvs. man har också gjort
            politiska bedömningar. Jag har för min del stor respekt för kunskapen
            inom UD.
          </note>
          <note>
            Det är bara det att vi här i riksdagen inte vet särskilt mycket
            om vilka bedömningar som egentligen låg bakom stängningen av ambassaden
            i Wellington och
          </note>
          <note>
            Kinshasa och att man inte öppnar i Minsk. Det är därför som vi
            gärna vill ha ett parlamentariskt inflytande över en utredning.
            Jag skulle vilja fråga Magnus
          </note>
          <note>
            Johansson: Har ni något speciellt emot en parlamentarisk utredning
            just i den här frågan? Det finns parlamentariska utredningar i
            många andra avseenden i dag.
          </note>
          <note type="speaker">
            Anf. 206 MAGNUS JOHANSSON (s) replik:
          </note>
          <note>
            Herr talman! Nej, vi har ingenting emot en parlamentarisk utredning
            i sig. Man kan säga att det faktiskt pågår någonting som man skulle
            kunna kalla en parlamentarisk översyn åtminstone, eftersom Riksdagens
            revisorer just nu håller på att granska den utrikesförvaltning
            vi diskuterar. Jag utgår från att detta kommer tillbaka till utrikesutskottet
            så att vi får diskutera och fatta beslut utifrån någon form av
            betänkande under våren.
          </note>
          <note type="speaker">
            Anf. 207 LARS HJERTÉN (m) replik:
          </note>
          <note>
            Herr talman! Jag känner till att revisorerna tittar på detta,
            och det är bra. Men en revisionsrapport, som vi så småningom får
            ta ställning till, är inte detsamma som en parlamentarisk utredning.
          </note>
          <note>
            Något som har tagits upp av oss och några andra -
          </note>
          <note>
            det är väl tre fyra partier som har sagt detta - är att man är
            intresserad av fler men mindre ambassader i framtiden. Om vi nu
            inte får en utredning, hur ser majoritetspartiet på detta med
            fler men mindre ambassader?
          </note>
          <note type="speaker">
            Anf. 208 MAGNUS JOHANSSON (s) replik:
          </note>
          <note>
            Herr talman! Precis som när vi diskuterade Kinshasa vill jag
            säga att det ändå är vårt lands främsta experter på de här frågorna
            som finns på Utrikesdepartementet. Det är de som gör övervägandena,
            och vi har inte någon anledning att betvivla den kompetens som
            finns på Utrikesdepartementet. Det är de övervägandena som görs.
          </note>
          <note type="speaker">
            Anf. 209 INGRID NÄSLUND (kd) replik:
          </note>
          <note>
            Herr talman! Jag vill om igen ta upp ambassaden i
          </note>
          <note>
            Kinshasa. Magnus Johansson säger att det naturligtvis inte är
            fråga om att få någon typ av balans eller om att man på något
            sätt skall kasta pil om var ambassaderna skall finnas. Det är
            naturligtvis ingen som har trott något sådant.
          </note>
          <note>
            Magnus Johansson säger att vi får förmoda att det är någonting
            annat som styr. Är inte heller majoriteten inom utskottet klar
            över vad det är som styr regeringens och UD:s agerande när det
            gäller att lägga ned eller upprätta nya ambassader?
          </note>
          <note>
            Då framstår det ju som oerhört angeläget att vi inom utskottet
            får klart för oss vad det är som styr. Det är ändå uppenbart att
            det är mycket underligt att vi inte har någon närvaro i fransktalande
            Central- och
          </note>
          <note>
            Västafrika. Det är alltså mycket märkligt att det är på det sättet.
            Detta är ett stort område. Det rör sig om ett av Afrikas absolut
            folkrikaste länder.
          </note>
          <note>
            Nu har vi också kommit in i FN:s säkerhetsråd.
          </note>
          <note>
            Det måste vara svårt för Sverige när vi nu skall fatta beslut.
            Även om vi har EU att förlita oss på brukar vi i andra sammanhang
            när det gäller andra länder vilja analysera tillståndet och beslutsunderlaget
            själva.
          </note>
          <note>
            Hur skall vi nu göra när det gäller Zaire? Vi har alltså inte
            någon närvaro där, och Zaire, Ruwanda och
          </note>
          <note>
            Burundi kommer att vara på säkerhetsrådets agenda för en lång
            tid framöver - jag skulle vilja säga under den tid som Sverige
            sitter i säkerhetsrådet. Det är jag övertygad om.
          </note>
          <note>
            Sedan vill jag ställa en fråga om något som jag också har varit
            inne på, nämligen utvärdering och uppföljning av de insatser vi
            gör för att Sverige på ett bättre sätt skall kunna delta i upphandlingen
            när det gäller den multinationellt finansierade marknaden.
          </note>
          <note>
            Hur är det, har vi blivit bättre? Vad gör man för att utvärdera
            och följa upp detta? Det finns alltså utredningar, men vad är
            resultatet och vilka konsekvenser ser man inom UD på grund av
            detta?
          </note>
          <note type="speaker">
            Anf. 210 MAGNUS JOHANSSON (s) replik:
          </note>
          <note>
            Herr talman! Liksom säkerligen Inger Näslund själv, är utskottsmajoriteten
            självfallet införstådd i frågan om vilka kriterier det är som
            ligger bakom att man har en ambassad på ett visst ställe. Det
            är den politiska utvecklingen i regionen, handelsutbyte m.m.
          </note>
          <note>
            Sedan handlar det om möjligheten att göra överväganden om var
            i världen man utifrån de här kriterierna skall ha sin representation.
          </note>
          <note>
            Vi måste väl ändå förlita oss på den utredningen, på att experterna
            på UD är de som är bäst skickade att bedöma det.
          </note>
          <note>
            Det kunde också vara ganska klädsamt om Inger
          </note>
          <note>
            Näslund som talesman för reservanterna skulle kunna anvisa vilken
            ambassad som skall få stryka på foten till förmån för Kinshasa-ambassaden.
            Reservationen bygger ju på att man skall hitta pengar någon annanstans
            inom anslagsområdet. Därför kunde det kanske vara bra om Inger
            Näslund upplyste kammarens ledamöter om vilken ambassad som skulle
            få stryka på foten till förmån för Kinshasa.
          </note>
          <note type="speaker">
            Anf. 211 INGRID NÄSLUND (kd) replik:
          </note>
          <note>
            Herr talman! När det gäller det sista som Magnus
          </note>
          <note>
            Johansson tog upp tror jag inte att man i något av partierna
            har talat om att en hel ambassad skall läggas ned. Det kan ju
            göras omfördelningar inom ambassadernas rad. Man kan ta litet
            här och litet där. Så jag tycker inte alls att jag behöver ange
            att någon viss ambassad skall läggas ned.
          </note>
          <note>
            Man har ju dessutom ansett sig ha pengar att upprätta nya ambassader.
            Det har på det sättet inte saknats pengar. Därmed är det inte
            sagt att någon av de ambassaderna inte skulle ha kommit till.
          </note>
          <note>
            Jag har fortfarande inte fått svar på frågan om utvärdering och
            uppföljning. Det skulle jag tycka vara mycket intressant. Hur
            mycket bättre har Sverige blivit och vad drar man annars för konsekvenser
            av det arbete man håller på med?
          </note>
          <note>
            Jag menar inte att det är fel på det arbetet. Men vad gör vi
            för att främja de här insatserna? De är ju så oerhört viktiga
            för att biståndet skall kunna leva vidare och för att Sverige
            skall komma i en bättre situation när det gäller att kunna utnyttja
            den upphandling som sker internationellt.
          </note>
          <note type="speaker">
            Anf. 212 MAGNUS JOHANSSON (s) replik:
          </note>
          <note>
            Herr talman! Låt mig börja med den sista frågan, som Ingrid Näslund
            inte har fått svar på.
          </note>
          <note>
            Det beror kanske mest på att vi tycker att man skall ha som filosofi
            när man diskuterar bistånd - det kanske är en fråga som skall
            diskuteras i morgon - att vi skall få ut så mycket som möjligt
            av de biståndspengar som vi från Sveriges sida lägger ut. Kan
            vi då med svenska produkter tillgodose detta på bästa sätt, så
            gör vi det. Men hittar vi något som är billigare någon annanstans
            tycker vi inte att nationella intressen skall gå före mängden
            bistånd. Bundet bistånd är alltså litet diffust, för oss i alla
            fall.
          </note>
          <note type="speaker">
            Anf. 213 HELENA NILSSON (c):
          </note>
          <note>
            Herr talman! Utrikesförvaltningen har i likhet med alla andra
            områden inom budgeten fått vidkännas besparingar. Det har bl.a.
            inneburit nedläggningar av ambassader och konsulat. Men man har
            också, som tidigare har nämnts och som står i betänkandet, gjort
            så stora besparingar att det också finns utrymme för att höja
            ambitionen och bemöta förändringar i omvärlden genom att inrätta
            nya ambassader.
          </note>
          <note>
            Vi har i utrikesutskottet haft föredragningar, och det redovisas
            också i betänkandet hur förändringarna i form av neddragningar
            har gjorts och vilka erfarenheter som hittills finns.
          </note>
          <note>
            Detta har inte förändrat Centerpartiets uppfattning i fråga om
            att ändra föregående års beslut om att bl.a.
          </note>
          <note>
            lägga ned ambassaderna i Kinshasa och i Wellington
          </note>
          <note>
            - helt enkelt därför att vi inte kan anvisa några medel för detta.
          </note>
          <note>
            Under anslaget till internationella organisationer finns Sveriges
            viktiga bidrag till bl.a. FN, OSSE,
          </note>
          <note>
            Europarådet och Nordiska ministerrådet. Vi har också i detta
            betänkande att behandla fredsfrämjande verksamhet inom UD eftersom
            den militära fredsfrämjande verksamheten belastar utgiftsområde
            6.
          </note>
          <note>
            Det är ett viktigt område att inom framför allt
          </note>
          <note>
            FN:s och OSSE:s regi kunna bidra med civil personal till internationell
            fredsfrämjande verksamhet. Den här gruppen av personer från Sverige
            kommer ofta i skuggan av de stora insatser som görs av våra militära
            fredsfrämjande trupper. Det är ju inte minst viktigt att vi har
            den här budgetposten i och med att Sverige också har blivit medlem
            i FN:s säkerhetsråd. Det är viktigt att vi har personer som kan
            ställas till förfogande när så behövs för de här uppgifterna.
          </note>
          <note>
            Ett utgiftsområde är också nytt. Det har tidigare debatterats
            här i kammaren. Det är Schengensamarbetet. När Sverige gick in
            i förhandlingar om Schengensamarbetet hade vi en debatt här i
            riksdagen där det framkom att en majoritet av partierna såg som
            det allra viktigaste i samarbetet att vi fick behålla den nordiska
            passunionen. Och det har vi fått.
          </note>
          <note>
            Jag tycker till skillnad från Eva Zetterberg att det inte alls
            är konstigt att vi anvisar medel i budgeten för detta samarbete.
            Då står vi ju beredda att gå in i samarbetet när riksdagen har
            ratificerat avtalet, vilket beräknas ske någon gång under våren.
            Det leder inte på något sätt till att riksdagen fråntas möjligheter
            att noggrant granska denna konvention och också ha synpunkter
            på denna, samtidigt som beredskapen finns.
          </note>
          <note>
            I detta betänkande finns också ett anslag till organisationer
            som jobbar särskilt med nedrustnings- och säkerhetspolitiska frågor.
            Detta område har också fått vidkännas en ordentlig neddragning.
            Det är få som har berört detta i debatten. Jag beklagar det, men
            jag har inte heller mer pengar att anvisa för detta arbete.
          </note>
          <note>
            Detta anslag ger många organisationer möjligheter att informera
            om nedrustningsfrågor och säkerhetspolitiska frågor.
          </note>
          <note>
            När man ser på de här bidragen sammantaget, berör det arbete
            som dessa organisationer gör en väldigt stor publik i alla åldrar.
            Jag tycker att det är en väldig tillgång för oss som står här
            i kammaren och debatterar dessa frågor. Våra betänkanden och våra
            diskussioner inom de här ämnesområdena granskas också.
          </note>
          <note>
            Då kan vi känna att det finns ett engagemang ute i samhället.
            Därför tycker jag, till skillnad från Lars
          </note>
          <note>
            Hjertén, att det är positivt att det just är riktade anslag till
            organisationer som jobbar med nedrustning och säkerhetspolitik
            och inte några generella bidrag.
          </note>
          <note>
            Fru talman! Med detta vill jag yrka bifall till hemställan i
            betänkande UU1 och avslag på de reservationer som finns.
          </note>
          <note type="speaker">
            Anf. 214 EVA ZETTERBERG (v) replik:
          </note>
          <note>
            Fru talman! Jag vill bara fråga Helena Nilsson om det här med
            anslagen. Helena Nilsson säger här att
          </note>
          <note>
            Centerpartiet inte har mer pengar än vi andra till ett anslag
            till olika ambassader som vi tycker vore viktiga att ha i gång.
            Men det är ingen av oss andra heller som har mer pengar. Vi har
            ju talat om omfördelningar. Vi har talat om hur vi tycker att
            man kan minska anslagen på annat håll. Det är väl en budgetteknik
            som även Centerpartiet skulle kunna använda sig av?
          </note>
          <note>
            Ni behöver inte följa regeringen i varenda detalj?
          </note>
          <note type="speaker">
            Anf. 215 HELENA NILSSON (c) replik:
          </note>
          <note>
            Fru talman! När vi fattade beslut för ett och halvt år sedan
            hade vi inte mer medel att anslå till ambassader eller till utrikesförvaltning.
            Det var då vi gjorde den noggranna genomgången, som tidigare har
            berörts här i riksdagen, om att göra prioriteringar mellan olika
            ambassader. Efter de olika utfrågningar som vi haft, kom vi fram
            till att det var just biståndsdelen som var viktig när det gällde
            Kinshasa. När det då löstes med den honorärkonsul som nu finns
            för Baptistförbundet var jag och Centerpartiet beredda att lägga
            ned den här verksamheten. Jag är inte beredd att göra prioriteringar
            mellan de länder där man talar engelska eller portugisiska när
            det gäller andra ambassader i regionen, vilket har framförts här
            i kammaren. När ni som vill behålla ambassaden i Kinshasa debatterar,
            säger ni att man skall ta litet här och litet där. Jag är inte
            beredd att ta litet här och litet där i dag.
          </note>
          <note type="speaker">
            Anf. 216 EVA ZETTERBERG (v) replik:
          </note>
          <note>
            Fru talman! Centerpartiet kan få ta ett rejält grepp på ett ställe.
            Vi har ingenting emot om ni kan anvisa detta i stället. Men det
            var som sagt ett och ett halvt år sedan budgetbeslutet. Det har
            ju hänt ganska mycket, som tidigare talare har diskuterat här.
            Har inte Centerpartiet tyckt att det funnits någon anledning att
            omvärdera och ändra ställningstagandena? Biståndsaspekten går
            förvisso väl att ta hand om genom honorärkonsuln och missionsorganisationerna,
            men den politiska bedömning utifrån eventuella insatser som
          </note>
          <note>
            Sveriges regering skulle kunna göra med en representation på
            plats går man ju miste om, eller hur?
          </note>
          <note type="speaker">
            Anf. 217 HELENA NILSSON (c) replik:
          </note>
          <note>
            Fru talman! Oavsett vad regeringen gör för bedömning i detta
            ärende har vi också gjort en bedömning. Med den konstruktion vi
            har i dag med en ambassadör stationerad i Sverige, med det samarbete
            vi har genom EU-medlemskapet och inte minst genom att merparten
            av det bistånd som vi nu för över till det här området går genom
            EU, finner vi att det är tillräckligt och att vi har möjligheter
            att påverka den vägen. Vi kan också konstatera rent faktamässigt
            att det inte är insatserna där nere som det har varit bekymmer
            med. Där finns ju alla nödvändiga insatser.
          </note>
          <note>
            Det har ju varit i storstäderna i de stora länder som bl.a. sitter
            i FN:s säkerhetsråd som man har haft svårigheter att fatta beslut
            om vad man skall göra i den här svåra frågan.
          </note>
          <note type="speaker">
            Anf. 218 RAGNHILD POHANKA (mp):
          </note>
          <note>
            Fru talman! Jag skall tala litet om Schengen, men man kan inte
            beröra allt på åtta minuter. Folk vet så litet om Schengen.
          </note>
          <note>
            För att få vara med i Europa var vi ju tvungna att delta i EES-arbetet,
            eftersom vi var med i EES skulle vi ju ta steget in i EU och eftersom
            vi gått med i EU
          </note>
          <note>
            förväntas de nordiska länderna underteckna Schengensamarbetet
            den 19 december och ratificera det under 1997. Blir nästa steg
            EMU, VEU, Europol eller
          </note>
          <note>
            NATO? Detta innebär inte de små stegens tyranni utan de stora
            klivens. Varje sådant steg innebär ett ytterligare närmande till
            överstatlighet och till stor del in i kontrollsamhället.
          </note>
          <note>
            Medlemskapet i Schengen innebär stora förändringar och får konsekvenser
            för Sverige och hela
          </note>
          <note>
            Norden när det gäller såväl juridik, polissamarbete som asyl-och
            invandringspolitik.
          </note>
          <note>
            Under hela Schengenprocessen har det rått stort hemlighetsmakeri,
            men redan under riksdagsperioden
          </note>
          <note>
            1988-1991 deltog Heckscher och Freivalds i åtminstone några sammankomster
            om Schengen.
          </note>
          <note>
            Låt mig ge en sammanfattning av Schengen. Det är ett nära polissamarbete
            som rör sig om sträng främlingskontroll vid de yttre EU-gränserna
            kopplat till inre kontroll av oönskade personer. Grunden för samarbetet
            är ett omfattande datasystem SIS, Schengen Information System,
            kopplat till Sirene, Supplement d Information Requis à l Entrée
            Nationale. Dessa båda har stora verkningar också för rättssäkerheten
            för ländernas egna medborgare.
          </note>
          <note>
            Då samarbetet är starkt inriktat mot framtiden och möjliga brott
            som då kan begås och som inte nödvändigvis är straffbara, öppnar
            det för en ny typ av kontroll av sådana fenomen som social oro
            och legitim politisk protest. Samarbetet kommer att omfatta de
            allra flesta eller alla EU-länder. Det blir en grundbult i det
            nya Europa med fri rörlighet av arbetskraft inom Schengenländerna
            och samtidigt med murar utåt och kontroll inåt genom en gemensam
            visumpolitik och både lagring och utbyte av persondata.
          </note>
          <note>
            Man anammar Tysklands hårdföra kontroll där brottslingar och
            demonstranter kan dömas efter samma lag. De kommer in i samma
            datasystem. Sirene, som inte nämns i Schengenkonventionen, samarbetar
            dock med SIS. Sirene är ett tekniskt system för utväxling av tilläggsinformation
            mellan de nationella polismyndigheterna i olika Schengenländer
            om människor och föremål som registreras i SIS.
          </note>
          <note>
            Detta samarbete har vuxit fram bredvid SIS och är mycket okänt.
            I Schengen Information System får endast standardiserade upplysningar
            registreras, men i de nationella Sirene-enheterna finns däremot
            omfattande annan information även om icke misstänkta personer.
            Sirene är mycket mindre reglerat än SIS, även om en handbok är
            under utarbetande. Det finns inte heller tydliga gränser för vad
            som får lagras. De nuvarande Schengenstaterna har Sirenekontor
            som arbetar dygnet runt.
          </note>
          <note>
            Även om Sirene, som arbetar och agerar fullt ut redan nu, inte
            är nämnt i Schengen finns det omnämnt i förberedelser till den
            konvention om ett annat informationssystem EIS, Europeiska informationssystemet.
          </note>
          <note>
            Det knyts upp till gränskontrollkonventionen som också är under
            vidare utarbetande. SIS är ju ännu utanför EU, men man planerar
            att det skall ingå i det europeiska informationssystemet. Så nära
            hänger
          </note>
          <note>
            Schengen och EU ihop.
          </note>
          <note>
            Under tiden den 26 mars-8 september, knappt ett halvår, använde
            sig Tyskland av Sirene vid 6 000
          </note>
          <note>
            tillfällen. Det är ett stort antal där även upplysningar om icke
            misstänkta personer ingår, t.ex. om vittnen eller presumtiva brottslingar.
          </note>
          <note>
            Rättssystemen håller på att suddas ut. Ibland föreslås retroaktiva
            lagar, likaså registreras människor som kan tänkas begå brott.
            Tidsgränserna suddas ut, och den fulla insynen naggas i kanten.
            Huvudregeln är ju att alla har rätt till insyn i dataregistrerade
            upplysningar om sig själv, men polisens arbetsregister är ett
            undantag. Detsamma kommer med all säkerhet att gälla även SIS.
          </note>
          <note>
            Det finns i dag 30 000 dataterminaler, varav 9 000
          </note>
          <note>
            i Tyskland. Alla har tillgång till SIS. När så gott som varje
            polis i Europa kan komma att använda SIS med olika poliskulturer
            blir det så gott som omöjligt att ha någon kontroll alls över
            hur det används och om det används enligt reglerna. Även de strängaste
            regler om registersäkerhet kommer till korta.
          </note>
          <note>
            I motsats till vad som ofta hävdas visar det sig med stor tydlighet
            att polissamarbetet genom SIS och
          </note>
          <note>
            Sirene inte först och främst rör sig om bekämpning av kriminalitet.
            Om man tar registrering av personer rör det sig om 86 %, som alltså
            inte har någonting med kriminalitet att göra.
          </note>
          <note>
            I artikel 93 står det att man skall registrera personer för att
            bevara allmän säkerhet, inbegripet statens säkerhet, samt för
            tillämpning av avtalets föreskrifter om persontrafik. Det kan
            betyda viktiga saker, t.ex.
          </note>
          <note>
            bekämpning av terrorism. Men från tidigare erfarenhet vet vi
            att upprätthållande av offentlig ordning och säkerhet med lätthet
            kan utvidgas till mycket mer, som beskydd mot olika former av
            social oro och mot egentligen tillåtna politiska yttringar som
            går litet utanför parlamentariska kanaler och organ.
          </note>
          <note>
            I artikel 5 står det: Det bör icke anses kunna skada konventionsparternas
            offentliga ordning, nationella säkerhet eller internationella
            förbindelser. Bestämmelsen är vag och vid öppen för tolkning.
            Det här är taget ur professor Mathiessens bok, skriftserie nr
            54, från Norge.
          </note>
          <note>
            Det fjärde datasystemet, förutom Schengen Information System,
            Sirene och det europeiska informationssystemet, kommer inom Europol,
            en gemensam polisenhet inom EU. Förutom standardiserade data om
            personer som är dömda eller har begått brott skall det även innehålla
            data om möjliga framtida lagöverträdelser - här kommer det igen:
            framtida möjliga -
          </note>
          <note>
            inom EU, möjliga vittnen i samband med pågående undersökningar,
            offer eller personer som man tror kan bli offer, m.fl. Det handlar
            alltså om en vid ring av personer runt dömda eller misstänkta
            personer.
          </note>
          <note>
            Inte heller här finns det någon överkontroll. Kontrollen av människor
            blir hård, men utövarna blir inte utsatta för någon kontroll.
            Storebror ser dig - men storebror har ingen kontroll på sig.
          </note>
          <note>
            Man skall också inom Europol kunna gå in och jaga på varandras
            territorier. Tänk om man hade gjort det under andra världskriget
            när människor flydde från Norge till Sverige! Tänk om polisen
            då hade kunnat följa med in i Sverige och jaga här!
          </note>
          <note>
            Jag har egentligen bara hunnit nosa litet på
          </note>
          <note>
            Schengen och hoppas få återkomma i vår - inte om utan när det
            blir en ny debatt.
          </note>
          <note>
            Det här var några orsaker till varför Miljöpartiet inte vill
            delta i Schengensamarbetet. Det finns fyra datasystem på gång.
            Det är möjligt att SIS försvinner in i det europeiska informationssystemet,
            men ändå.
          </note>
          <note>
            Mest har jag berört kontrollsamhället. Sedan finns naturligtvis
            problemet att det kommer att kosta pengar. Bl.a. har det inte
            talats något om hur man skall bygga upp Sirene-databaserna. Det
            kostar också pengar. Flygplatserna har det talats om i dag. De
            kostar också pengar. Det finns flera saker, men min talartid är
            nog slut nu.
          </note>
          <note type="speaker">
            Anf. 219 HELENA NILSSON (c) replik:
          </note>
          <note>
            Fru talman! Jag tror att vi kan se fram emot en
          </note>
          <note>
            Schengendebatt senare under våren när vi skall ratificera avtalet.
          </note>
          <note>
            Jag har en fråga: Uppfattade jag Ragnhild Pohankas påstående
            rätt att Schengensamarbetet är överstatligt, eller att det blir
            mer överstatligt samarbete?
          </note>
          <note type="speaker">
            Anf. 220 RAGNHILD POHANKA (mp) replik:
          </note>
          <note>
            Fru talman! Schengensamarbetet är än så länge mellanstatligt.
            Det kan hända att det jag sade kom in i fel sammanhang, men jag
            är väl medveten om att det rör sig om en mellanstatlig form av
            samarbete. Jag ville dock visa hur nära Schengensamarbetet är
            EU-
          </note>
          <note>
            samarbetet. Man flyttar nu över det här från den tredje pelaren
            till den första, och där står det mycket - jag har inte citaten
            i huvudet nu - som är nästan likalydande med det som redan finns
            i Schengenavtalet. Det är alltså väldigt intimt förbundet. Det
            finns de som påstår att det här har varit någon sorts prov för
            att se hur långt man kunde gå och om man kunde få in det här direkt
            i EU-samarbetet.
          </note>
          <note type="speaker">
            Anf. 221 HELENA NILSSON (c) replik:
          </note>
          <note>
            Fru talman! Det var bra att jag fick det klargörandet från Ragnhild
            Pohanka. Jag vill också understryka att allt samarbete som sker,
            även det som Ragnhild
          </note>
          <note>
            Pohanka räknar upp, fortfarande är mellanstatligt samarbete och
            kommer så att förbli. Men ambitionen är naturligtvis att det så
            småningom går in i ett EU-
          </note>
          <note>
            samarbete. Det är ju på grund av att EU-samarbetet inte kunnat
            leda till den fria rörlighet man vill ha som man har format Schengensamarbetet.
          </note>
          <note type="speaker">
            Anf. 222 RAGNHILD POHANKA (mp) replik:
          </note>
          <note>
            Fru talman! Det är en fri rörlighet för somliga men inte för
            andra. Bl.a. kommer man att behöva visa pass om man har ett avvikande
            utseende även om man är svensk medborgare. Jag har redan sett
            exempel på det. Min man måste t.ex. visa pass medan jag får gå
            förbi. Det står en polis och fångar upp honom för att han skall
            visa pass, eftersom han har ett avvikande utseende - anser de.
          </note>
          <note>
            Det förs nu också samtal om huruvida man inte skall ha ett EU-identitetskort.
            Skall det bli som i Sydafrika, eller?
          </note>
          <note type="speaker">
            Anf. 223 MAGNUS JOHANSSON (s):
          </note>
          <note>
            Fru talman! Jag kan med glädje konstatera att den här debatten
            kommer att komma tillbaka till kammaren under våren. Då kan den
            kanske präglas av något högre saklighetsinnehåll än vad jag tycker
            den gör just nu när det gäller Ragnhild Pohankas argumentation.
          </note>
          <note>
            Jag skall över huvud taget inte diskutera sakfrågan: om vi skall
            vara med i Schengen eller inte. Där har vi säkert olika uppfattning,
            men vi återkommer med den frågan till våren när avtalet kommer
            tillbaka för ratificering. Jag vill ta upp två andra saker.
          </note>
          <note>
            Det ena är att jag vill förvissa kammaren om att
          </note>
          <note>
            Ragnhild Pohankas uppfattning inte är den allena saliggörande.
            Det finns flera vinklar på detta hos kammarens ledamöter; det
            utgår jag från.
          </note>
          <note>
            Det andra är en viktig sak. Jag tyckte att jag hörde
          </note>
          <note>
            Ragnhild Pohanka säga att hela Schengensamarbetet har omgärdats
            av hemlighetsmakeri och hokuspokus.
          </note>
          <note>
            Såvitt jag vet har den här kammaren varit inblandad i diskussioner
            om Schengensamarbetet vid åtskilliga tillfällen. Jag tycker inte
            heller att den svenska regeringens förhandling i Schengen har
            varit särskilt hemlig. Jag har fått reda på den, och många där
            hemma har också fått reda på den. Miljöpartister hemma i
          </note>
          <note>
            Blekinge har haft reda på att vi håller på att förhandla om Schengen
            och har hållit på och skrivit insändare hela hösten - så särskilt
            hemligt är det här inte.
          </note>
          <note>
            Jag tycker att vi skall klä av debatten, komma in på sakligheterna
            och lämna den här hemlighetsmakeribluffen bakom oss, Ragnhild
            Pohanka. Då tror jag att vi får en saklig och fin debatt kring
            huruvida vi skall vara med i Schengen eller inte när den väl kommer.
          </note>
          <note type="speaker">
            Anf. 224 RAGNHILD POHANKA (mp):
          </note>
          <note>
            Fru talman! Den första frågan hörde jag inte. Men när det gäller
            hemlighetsmakeri har jag rätt. Jag vill också påstå att de saker
            jag framfört i dag är sakliga.
          </note>
          <note>
            Det är en väldigt märklig debatteknik att påstå att de inte skulle
            vara sakliga.
          </note>
          <note>
            Det har varit hemlighetsmakeri under så gott som hela utarbetandet
            av Schengenavtalet. Nu har vi fått insyn i det mesta; det har
            Magnus Johansson alldeles rätt i.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 17 december.)
          </note>
          <note>
            9 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av förs. 1996/97:RR3 Förslag angående
            arbetsmarknadsutbildning
          </note>
          <note>
            1996/97:A21 av Kenth Skårvik och Kerstin Heinemann (fp)
          </note>
          <note>
            1996/97:A22 av Sten Tolgfors (m)
          </note>
          <note>
            1996/97:A23 av Hans Andersson och Ingrid Burman
          </note>
          <note>
            (v)
          </note>
          <note>
            1996/97:A24 av Barbro Johansson (mp)
          </note>
          <note>
            Socialförsäkringsutskottets betänkanden
          </note>
          <note>
            1996/97:SfU1 Anslag inom socialförsäkringsområdet
          </note>
          <note>
            (utgiftsområdena 10, 11 och 12)
          </note>
          <note>
            1996/97:SfU2 Anslag inom utgiftsområde 8 Invandrare och flyktingar
          </note>
          <note>
            1996/97:SfU6 Ändrade kriterier för rätt till sjukpenning och
            förtidspension
          </note>
          <note>
            Socialutskottets betänkande
          </note>
          <note>
            1996/97:SoU1 Budgetpropositionen för år 1997, utgiftsområde 9
            Hälsovård, sjukvård och social omsorg
          </note>
          <note>
            10 § Anmälan om fråga för skriftligt svar
          </note>
          <note>
            Anmäldes att följande fråga för skriftligt svar framställts
          </note>
          <note>
            den 16 december
          </note>
          <note>
            1996/97:180 av Bengt-Ola Ryttar (s) till kommunikationsministern
          </note>
          <note>
            Transportnätet
          </note>
          <note>
            Frågan redovisas i bilaga som fogas till riksdagens snabbprotokoll
            tisdagen den 21 januari 1997.
          </note>
          <note>
            11 § Kammaren åtskildes kl. 19.20.
          </note>
          <note>
            Förhandlingarna leddes av talmannen från sammanträdets början
            t.o.m. 5 §
          </note>
          <note>
            anf. 28 (delvis), av andre vice talmannen därefter t.o.m. 6 §
            anf. 83
          </note>
          <note>
            (delvis), av tredje vice talmannen därefter t.o.m. anf. 116
          </note>
          <note>
            (delvis), av talmannen därefter t.o.m. 7 § anf. 169 (delvis),
            av tredje vice talmannen därefter t.o.m. 8 § anf. 213
          </note>
          <note>
            (delvis) och av andre vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
