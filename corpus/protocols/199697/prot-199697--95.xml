<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--95</head>
          <docDate when="1997-04-24">1997-04-24</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 18 april.
          </note>
          <note>
            2 § Avsägelser
          </note>
          <note>
            Andre vice talmannen meddelade att Agne Hansson (c) avsagt sig
            uppdraget som suppleant i talmanskonferensen fr.o.m. den 1 maj.
          </note>
          <note>
            Kammaren biföll denna avsägelse.
          </note>
          <note>
            Andre vice talmannen meddelade att Sivert Carlsson (c) avsagt
            sig uppdraget som suppleant i konstitutionsutskottet fr.o.m. den
            1 maj.
          </note>
          <note>
            Kammaren biföll denna avsägelse.
          </note>
          <note>
            Andre vice talmannen meddelade att Karin Israelsson (c) avsagt
            sig uppdraget som suppleant i utbildningsutskottet fr.o.m. den
            1 maj.
          </note>
          <note>
            Kammaren biföll denna avsägelse.
          </note>
          <note>
            3 § Anmälan om kompletteringsval
          </note>
          <note>
            Andre vice talmannen meddelade att på grund av uppkomna vakanser
            hade Centerpartiets riksdagsgrupp fr.o.m. den 1 maj anmält Sivert
            Carlsson som ledamot i trafikutskottet efter Karin Starrin, Helena
          </note>
          <note>
            Nilsson som ledamot i krigsdelegationen efter Karin
          </note>
          <note>
            Starrin och som suppleant i talmanskonferensen efter
          </note>
          <note>
            Agne Hansson, Sven Bergström som suppleant i konstitutionsutskottet
            efter Sivert Carlsson, Karin
          </note>
          <note>
            Israelsson som suppleant i finansutskottet efter Karin
          </note>
          <note>
            Starrin, Sivert Carlsson som suppleant i utbildningsutskottet
            efter Karin Israelsson, Sven Bergström som suppleant i trafikutskottet
            efter Sivert Carlsson samt
          </note>
          <note>
            Lennart Brunander som suppleant i EU-nämnden efter
          </note>
          <note>
            Karin Starrin.
          </note>
          <note>
            Andre vice talmannen förklarade valda till
          </note>
          <note>
            ledamot i trafikutskottet
          </note>
          <note>
            Sivert Carlsson (c)
          </note>
          <note>
            ledamot i krigsdelegationen
          </note>
          <note>
            Helena Nilsson (c)
          </note>
          <note>
            suppleant i talmanskonferensen
          </note>
          <note>
            Helena Nilsson (c)
          </note>
          <note>
            suppleant i konstitutionsutskottet
          </note>
          <note>
            Sven Bergström (c)
          </note>
          <note>
            suppleant i finansutskottet
          </note>
          <note>
            Karin Israelsson (c)
          </note>
          <note>
            suppleant i utbildningsutskottet
          </note>
          <note>
            Sivert Carlsson (c)
          </note>
          <note>
            suppleant i trafikutskottet
          </note>
          <note>
            Sven Bergström (c)
          </note>
          <note>
            suppleant i EU-nämnden
          </note>
          <note>
            Lennart Brunander (c)
          </note>
          <note>
            4 § Meddelande om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 1996/97:276
          </note>
          <note>
            Till riksdagen
          </note>
          <note>
            Interpellation 1996/97:276 av Siw Wittgren-Ahl om jämställdhetslagstiftningen
            och Svenska kyrkan.
          </note>
          <note>
            Interpellationen kommer att besvaras tisdagen den
          </note>
          <note>
            13 maj 1997.
          </note>
          <note>
            Skälet till dröjsmålet är arbetsanhopning.
          </note>
          <note>
            Stockholm den 21 april 1997
          </note>
          <note>
            Marita Ulvskog
          </note>
          <note>
            Interpellation 1996/97:273
          </note>
          <note>
            Till riksdagen
          </note>
          <note>
            Interpellation 1996/97:273 av Elver Jonsson om
          </note>
          <note>
            LP-stiftelsen.
          </note>
          <note>
            Interpellationen kommer att besvaras tisdagen den
          </note>
          <note>
            29 april 1997.
          </note>
          <note>
            Skälet till dröjsmålet är arbetsanhopning.
          </note>
          <note>
            Stockholm den 22 april 1997
          </note>
          <note>
            Margot Wallström
          </note>
          <note>
            5 § Svar på interpellation 1996/97:236 om kräkmedel vid kroppsbesiktning
          </note>
          <note type="speaker">
            Anf. 1 Justitieminister LAILA FREIVALDS (s):
          </note>
          <note>
            Fru talman! Göthe Knutson har frågat mig om jag är beredd att
            förelägga riksdagen ett förslag om användning av kräkmedel i samband
            med kroppsbesiktning av misstänkta narkotikabrottslingar.
          </note>
          <note>
            Innan jag går in på själva sakfrågan vill jag påpeka att jag
            anser det något förvånande att Göthe Knutson, samma dag som riksdagen
            avslagit ett förslag om tvångsvis användning av kräkmedel, frågar
            mig om jag är beredd att förelägga riksdagen samma förslag.
          </note>
          <note>
            Frågan rör alltså möjligheten att mot en persons vilja ge denne
            kräkmedel om polisen misstänker att personen i fråga har svalt
            narkotika.
          </note>
          <note>
            Denna fråga har behandlats flera gånger tidigare, bl.a. av den
            förra regeringen (se prop. 1993/94:24 s.
          </note>
          <note>
            48), av Polisrättsutredningen (SOU 1995:47 s. 336 f.)
          </note>
          <note>
            och nu senast av riksdagen med anledning av några motioner från
            Moderaterna och Folkpartiet
          </note>
          <note>
            (1996/97:JuU8, rskr 1996/97:160). I samtliga fall har en sådan
            form av tvångsmedicinering avstyrkts.
          </note>
          <note>
            I det sistnämnda ärendet avvisade justitieutskottet användning
            av kräkmedel mot en persons vilja med hänvisning till att detta
            är ett mycket allvarligt ingrepp i den kroppsliga integriteten.
            Riksdagen delade justitieutskottets uppfattning.
          </note>
          <note>
            Bestämmelser om kroppsbesiktning vid misstanke om brott finns
            i 28 kap. 12 § rättegångsbalken.
          </note>
          <note>
            Kroppsbesiktning får bara användas vid misstanke om brott på
            vilka fängelse kan följa. När man använder tvångsmedel vid misstanke
            om ett brott gäller den s.k. proportionalitetsprincipen, dvs.
            skälen för att en kroppsbesiktning skall utföras måste uppväga
            det intrång som den misstänkte får utstå.
          </note>
          <note>
            Att ge någon kräkmedel mot dennes vilja är en form av tvångsmedicinering.
            I Sverige tillåts tvångsmedicinering bara vid psykiatrisk tvångsvård
            och rättspsykiatrisk vård och endast i medicinskt syfte då det
            kan antas vara till nytta för den som tvångsmedicineras.
          </note>
          <note>
            Det är ett mycket allvarligt ingrepp i den kroppsliga integriteten
            att mot någons vilja utsätta honom eller henne för tvångsmedicinering.
            Det krävs därför mycket starka skäl för att i rättegångsbalken
            införa en möjlighet till tvångsmedicinering. Några sådana, tillräckligt
            starka skäl har inte framkommit. Regeringen ser därför inte någon
            anledning att nu göra någon annan bedömning än den som riksdagen
            gjorde för en dryg månad sedan.
          </note>
          <note>
            Jag delar alltså den bedömning som Gun Hellsvik gjorde under
            sin tid som justitieminister, nämligen att hänsyn till effektiviteten
            i brottsbekämpningen här måste träda tillbaka. Jag beklagar att
            moderaterna numera har ändrat åsikt och att de anser att denna
            från etisk synpunkt så diskutabla metod bör tillåtas (se reservationen
            till utskottets beslut 1996/97:JuU8 s. 18
          </note>
          <note>
            f.).
          </note>
          <note type="speaker">
            Anf. 2 GÖTHE KNUTSON (m):
          </note>
          <note>
            Fru talman! Jag tackar justitieministern för svaret på min interpellation.
            Det är ett polemiskt svar.
          </note>
          <note>
            Justitieministern använder ordet "förvånande" om att jag skulle
            ha väckt den här interpellationen samma dag som riksdagen avslog
            ett motsvarande förslag.
          </note>
          <note>
            Men just den dagen förelåg en skrivelse från länskriminalen i
            Stockholm till Rikspolisstyrelsen med just denna begäran.
          </note>
          <note>
            Det är naturligt att den poliskår vi har, de narkotikaspanare
            som sysslar med det här och länspolismästaren i Stockholm, som
            har varit polisfackets framgångsrike ordförande under många år,
            är synnerligen kunniga bedömare av situationen. Då har jag t.ex.
          </note>
          <note>
            ingen svårighet att föra det här ärendet in i riksdagen och till
            justitieministern, för att vi skall få ordning på de mycket svåra
            problem som just länskriminalen för fram i den sexsidiga skrivelsen.
          </note>
          <note>
            Polisen - inte bara i Stockholms län utan varhelst det förekommer
            gatulangning av narkotika - finner det nödvändigt att stoppa den
            här handeln. Hittills har man haft föga framgång i just det senaste
            förfarandet, där heroinet kapslas in och där handeln sker mun
            till mun, så att säga. Det hjälper inte att polisen då har en
            utomordentlig spaning och fotograferar skeendet om man inte har
            beviset. Det finns visserligen alternativ till att försöka få
            beviset när det är svalt, men det är betydligt enklare att använda
            ett kräkmedel; då kommer den här kapseln snabbt upp.
          </note>
          <note>
            Detta gör man i Norge. Det är inte så stor skillnad på den norska
            uppfattningen om vad som är lag, rätt och ordning och den svenska
            uppfattningen. Jag tror att det föreligger en allmän rättsuppfattning
            av ungefär samma slag.
          </note>
          <note>
            Jag hävdar, fru talman, att polisens framställning till Rikspolisstyrelsen
            borde bifallas av regeringen.
          </note>
          <note>
            Och jag frågar: När nu justitieministern så bryskt säger nej
            till det här, vilka åtgärder har justitieministern att föreslå
            i stället till polisen?
          </note>
          <note>
            Jag har också den uppfattningen att tillräckligt starka skäl
            föreligger. Jag citerar nu justitieministern, som säger att några
            sådana inte har framkommit. Men med hänvisning till yrkesfolkets
            bedömning och skrivelsen från Stockholmspolisen - länspolisen
            - och
          </note>
          <note>
            Gunno Gunnmo hemställer jag om en anvisning från justitieministern
            till polisen.
          </note>
          <note type="speaker">
            Anf. 3 Justitieminister LAILA FREIVALDS (s):
          </note>
          <note>
            Fru talman! Låt mig understryka det som indirekt framgår av Göthe
            Knutsons inlägg, nämligen det faktum att polisen icke har gjort
            någon framställning till regeringen. Framställningen har gjorts
            från Stockholmspolisen till Rikspolisstyrelsen. Rikspolisstyrelsen
            överväger denna fråga. Vi vet inte vad polisen kommer att ha för
            uppfattning.
          </note>
          <note>
            Det är, precis som Göthe Knutson säger, helt naturligt att de
            som arbetar ute på fältet uppmärksammar överordnade myndigheter
            på de problem och svårigheter som man har, och det är också naturligt
            att man utifrån den erfarenhet man har av sin verksamhet försöker
            komma med förslag till förbättringar av lagstiftning, metoder
            och annat för att effektivisera sitt arbete. Det är helt i linje
            med det vi kräver av polisen, inte minst på ett område som är
            så högt prioriterat som bekämpningen av narkotikabrottsligheten.
          </note>
          <note>
            Det är däremot fel att säga att vi har haft föga framgång med
            att bekämpa förekomsten av narkotika i vårt samhälle. Relativt
            sett har vi varit framgångsrika, men det sker icke utan svårigheter,
            och det kräver stora insatser. Det kräver en utvecklad metodik
            för att hantera olika typer av situationer. En sådan utveckling
            av polisens arbetsmetoder är fortgående och ger nya möjligheter
            för polisen att öka sin effektivitet.
          </note>
          <note>
            Göthe Knutson frågar vad polisen skall göra i stället. Polisen
            har möjligheter att även komma åt dem som har hittat på knepiga
            sätt att dölja det de säljer genom att ha kapslarna i munnen.
            Den metod som anvisas i lagstiftningen är att vänta till dess
            att bevisen kommer ut den naturliga vägen - det som kallas tulltoa.
            Det kostar visserligen i resurser och tid, men det är en metod
            som absolut skall användas när det handlar om misstanke om grov
            brottslighet. Det är just i de lindrigare fallen, när man inte
            anser att det är motiverat att satsa så mycket resurser på att
            skaffa fram bevisning, som man vill ha en enklare metod.
          </note>
          <note>
            Det är där det brister i tänkandet, och det är där vi politiker
            har ett ansvar att göra de avvägningar mellan tvångsmedel och
            effektivitet som krävs i lagstiftningen.
          </note>
          <note>
            Vi kan inte införa ett strängare tvångsmedel för att komma åt
            de lindriga brotten på grund av att man bedömer att de tvångsmedel
            man har är för resurskrävande för just de lindriga brotten.
          </note>
          <note>
            Det som gäller är en fortsatt utveckling av metoderna och ett
            fortsatt nära iakttagande av hur polisens effektivitet fortskrider
            på detta område. Naturligtvis avvaktar jag vad Rikspolisstyrelsen
            har för uppfattning i denna fråga.
          </note>
          <note type="speaker">
            Anf. 4 GÖTHE KNUTSON (m):
          </note>
          <note>
            Fru talman! Jag skulle vilja fråga - jag gjorde det antydningsvis
            tidigare - hur det kan komma sig att man i Norge har en annan
            syn på just denna problematik.
          </note>
          <note>
            Att det gäller en skrivelse till Rikspolisstyrelsen påstår jag
            bestämt att jag sade alldeles nyss. Det är naturligt att regeringen
            även i detta läge ger ett besked om benägenheten att på det mest
            effektiva sättet ta upp kampen mot narkotika. I detta fall handlar
            det företrädesvis om heroin. Det är det man förvarar i kapslar.
          </note>
          <note>
            Det svar statsrådet gav på min vänliga förfrågan visade att rekommendationen
            till polisen är att man skall förfina metoderna. Men här handlar
            det om att få bevisen i dagen. Metoderna som polisen använder
            är såvitt jag förstår utomordentligt förfinade. Man spanar med
            kameror som har en utomordentlig skärpa, och bilderna har en utomordentlig
            skärpa även på långt håll. Men det räcker inte, även om man känner
            igen och kan identifiera både säljare och köpare. Man måste ha
            bevis på att det har skett en handel och att knark har lämnats
            över från säljaren. Säljarna figurerar i stor omfattning i väldigt
            många städer - inte bara på Plattan och vid diverse tillhåll i
            Stockholm.
          </note>
          <note>
            Tulltoan, som den kallas, är en dyrbar verksamhet.
          </note>
          <note>
            Den kräver passning. Jag tror att justitieministern känner till
            att man inom kriminalvården har ansett att det är så dyrt att
            valet står mellan ökning i anslagshänseende eller att man får
            hitta på någon annan metod. Den metod jag talar om tillämpas i
            Norge. Jag frågar justitieministern: Vad är det för förfinade
            metoder som ministern föreslår eller rekommenderar polisen när
            det är frågan om bevisning? Det är ju det som det handlar om nu.
          </note>
          <note type="speaker">
            Anf. 5 Justitieminister LAILA FREIVALDS (s):
          </note>
          <note>
            Fru talman! Låt mig återigen understryka att regeringen icke
            har fått någon framställan från polisen.
          </note>
          <note>
            Det var utgångspunkten för mitt svar. Jag tycker att inte bara
            regeringen borde avvakta vad Rikspolisstyrelsen anser i frågan,
            utan det borde också Göthe
          </note>
          <note>
            Knutson göra.
          </note>
          <note>
            Det handlar naturligtvis inte bara om att utveckla metoder för
            att säkra bevisning, utan för informationshämtande över huvud
            taget. Det gäller underrättelseverksamhet och andra metoder som
            polisen har för att kunna avslöja framför allt de stora narkotikalangarna.
            Det är i första hand inte de små vi är angelägna om att komma
            åt, utan det är framför allt de stora. När det gäller den grova
            narkotikabrottsligheten angav jag en metod som Göthe Knutson tycker
            är för dyrbar. Jag tycker inte att någon metod för bevissäkring
            när det gäller grov brottslighet är för dyrbar.
          </note>
          <note type="speaker">
            Anf. 6 GÖTHE KNUTSON (m):
          </note>
          <note>
            Fru talman! Jag tackar justitieministern för ytterligare inlägg.
            Visst kan man uttrycka det som ministern gjorde, dvs. att det
            inte har kommit någon framställan från Rikspolisstyrelsen, som
            alltså är adressat när det gäller brevet från länskriminalen.
            Men det finns ju ingenting som hindrar en riksdagsledamot från
            att ställa frågor även om det inte föreligger ett brev eller en
            skrivelse från en polismyndighet.
          </note>
          <note>
            Låt oss vara så formella som justitieministern vill vara och
            säga att det måste komma ett svar på skrivelsen ifrån Rikspolisstyrelsen
            för att regeringen skall kunna ta ställning. Då skulle jag i all
            vänlighet vilja be att regeringen, och då enkannerligen justitieministern,
            tar ställning till det svar och förhoppningsvis också de förslag
            som Rikspolisstyrelsen förväntas komma med. Den delen av poliskåren
            i Sverige har kanske modeller som är mindre dyrbara än de som
            justitieministern rekommenderade.
          </note>
          <note type="speaker">
            Anf. 7 Justitieminister LAILA FREIVALDS (s):
          </note>
          <note>
            Fru talman! Det kan jag lova Göthe Knutson.
          </note>
          <note>
            Självfallet kommer vi att ta ställning till en eventuell framställan
            från Rikspolisstyrelsen.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1996/97:234 om Systembolagets framtid
          </note>
          <note type="speaker">
            Anf. 8 Socialminister MARGOT WALLSTRÖM (s):
          </note>
          <note>
            Fru talman! Leif Carlson har frågat mig om regeringen avser förbereda
            en lagstiftning som riksdagen kan ta ställning till under senvåren
            för att undvika
          </note>
          <note>
            "anarki" på detaljhandelsplanet för det fall EG-
          </note>
          <note>
            domstolen dömer ut Systembolagets monopol. Leif
          </note>
          <note>
            Carlson har vidare frågat - för det fall EG-domstolen dömer ut
            Systembolaget - när regeringen då avser att komma till riksdagen
            med ett förslag till ny lag om detaljhandelsförsäljning av alkohol
            och från när en sådan lag skulle börja gälla.
          </note>
          <note>
            Jag vill svara på Leif Carlsons interpellation genom att citera
            ur den artikel som jag skrivit och som var införd i Dagens Nyheter
            den 18 mars - för övrigt samma dag som jag informerade socialutskottet
            i frågan. I artikeln säger jag:
          </note>
          <note>
            "Avslutningsvis vill jag framhålla att EG-
          </note>
          <note>
            domstolen visserligen oftast kommer fram till samma slutsats
            som generaladvokaten, men att det inte alls är ovanligt att domstolen
            går ifrån generaladvokatens förslag.
          </note>
          <note>
            Jag har stort förtroende för den prövning av målet som EG-domstolen
            kommer att göra och att även de alkoholpolitiska skälen för Systembolagets
            monopol då kommer att respekteras. Jag ser därför heller ingen
            anledning att - som vissa förespråkat - i förväg innan domstolen
            fattat beslut i frågan gå till riksdagen med begäran om att anta
            någon sorts 'reservlag'." Ytterligare en anledning till att inte
            anta någon "reservlag"
          </note>
          <note>
            är att det är omöjligt att i förväg förutsäga hur EG-
          </note>
          <note>
            domstolens beslut kommer att utformas.
          </note>
          <note>
            Inom Regeringskansliet avvaktar vi således EG-
          </note>
          <note>
            domstolens dom. Självklart bereder vi frågorna inom alkoholpolitikens
            olika områden och har en beredskap inför EG-domstolens ställningstagande.
          </note>
          <note type="speaker">
            Anf. 9 LEIF CARLSON (m):
          </note>
          <note>
            Fru talman! Jag får tacka statsrådet för svaret.
          </note>
          <note>
            Som statsrådet litet fint antydde har det runnit mycket vatten
            under broarna sedan interpellationen lämnades den 12 mars. Jag
            kunde bl.a. själv inte motta svaret vid det tillfälle som statsrådet
            först föreslog. Frågan har diskuterats flera gånger sedan dess,
            under den här mellantiden. Men jag tror ändå att det är värdefullt
            att man får den belyst igen.
          </note>
          <note>
            Låt mig först säga att jag är för en betydligt liberalare alkoholpolitik
            än statsrådet. Jag tror att man i
          </note>
          <note>
            Sverige, precis som i Québec, kan avreglera alkoholpolitiken
            och avdramatisera alkoholen utan ökade skador, om rätt informationskampanj
            samtidigt bedrivs.
          </note>
          <note>
            Många svenskar upplever sig nog i dag litet som andra klassens
            EU-medborgare. De får inte själv bestämma i sådana här frågor;
            en tysk eller en italienare tar för givet att det är deras egna
            beslut som gäller. I stället utsätts svenskarna för myndigheternas
            förmynderi.
          </note>
          <note>
            Men anledningen, fru talman, till interpellationen är att jag
            med utomordentlig oro ser på vad som skulle hända om domstolen
            följer generaladvokaten och vi inte står väl förberedda. Enligt
            professorn i europeisk integrationsrätt, Ulf Bernitz, konstaterar
            då domstolen att Systembolagets detaljhandelsmonopol har varit
            olagligt enligt den överordnade EG-rätten alltsedan den 1 januari
            1995. Då blir det, enligt professor Bernitz, inte tal om övergångsbestämmelser,
            utan detaljhandeln med alkoholdrycker blir omedelbart fri. En
            ren anarki hotar då att inställa sig. Vem som helst får sälja
            vad som helst i alkoholväg var som helst därför att marknaden
            blir helt oreglerad. Det finns starka skäl att se med största
            oro på en sådan situation.
          </note>
          <note>
            Statsrådet fäster sitt hopp till att domstolen går emot generaladvokaten,
            vilket förvisso har hänt tidigare. Men i fallet med tobaksförsäljningen
            i Italien förlorade generaladvokaten. I Italien finns det 76 000
          </note>
          <note>
            butiker med licens. Och dessa är självständiga köpare.
          </note>
          <note>
            Det finns alltså 76 000 potentiella kunder för importörer medan
            det i Sverige bara finns en. Det är en enorm skillnad. Det borde
            vara skäl att se till att situationen inte går oss ur händerna.
          </note>
          <note>
            Jag kan förstå svårigheten med att skapa en reservlag om man
            inte vet vad man vill. Många olika alternativ behöver då förberedas
            beroende på hur utslaget i detalj formuleras. Och vi är alltså
            i händerna på EG:s beslut. Det kanske kan förklara litet av den
            kamikazeliknande politik som nu förs.
          </note>
          <note>
            Om vi själva bestämmer en politik som är riktad mot framtiden
            behöver vi inte utsättas för det här. Jag vill fråga statsrådet:
            Tvekar man om en lag beroende på att det inte finns ett genomtänkt
            alternativ till den alkoholpolitik som vi för, som jag tycker
            är rätt föråldrad? Har vi inte en framåtsyftande alkoholpolitik
            så att vi själva, på egen hand, kan formulera en lagstiftning
            och inte behöver vänta på utslaget?
          </note>
          <note type="speaker">
            Anf. 10 TUVE SKÅNBERG (kd):
          </note>
          <note>
            Fru talman! Jag tror att hela riksdagen delar Leif
          </note>
          <note>
            Carlsons, åtminstone på ytan, tydliga motiv, att man inte vill
            ha någon anarkisituation i händelse av att EG-
          </note>
          <note>
            domstolen skulle fatta ett beslut om att inte låta oss ha kvar
            Systembolagets monopol. På det planet finns det nog ingen osäkerhet.
            Vi skulle alla sky det.
          </note>
          <note>
            Men jag tycker att Leif Carlson skall ha heder av att han inledde
            sitt anförande med att säga att han är för en liberalare alkoholpolitik.
            Det är egentligen därför som interpellationen är rest. Vi vet
            ju att det här är ett subtilt signalsystem. Om vi skulle signalera
            att vi är beredda och har lagstiftningen klar - varsågod och leverera
            - skulle vi få det som vi ropade efter. Vi skulle få den situationen
            att Systembolaget blev avskaffat.
          </note>
          <note>
            Det finns en bred majoritet i Sveriges riksdag mot den syn som
            Leif Carlson deklarerade i inledningen.
          </note>
          <note>
            Vi vill faktiskt ha kvar Systembolagets monopol, inte bara av
            hävd utan av rent socialpolitiska och hälsopolitiska skäl. Många
            människor skulle ta skada av en ändring. Vi skulle naturligtvis
            få finna oss i att ha en något mindre personlig frihet. Men priset
            för att ändra politiken skulle vara tusentals människoliv. Det
            finns en majoritet som inte vill ha det så.
          </note>
          <note>
            Leif Carlson mörkar något när det gäller motivet;
          </note>
          <note>
            det handlar om ett signalsystem ut till EG-domstolen om att vi
            är beredda. Därför delar jag ministerns synpunkt: Någon reservlag
            är inte att tänka på.
          </note>
          <note type="speaker">
            Anf. 11 Socialminister MARGOT WALLSTRÖM (s):
          </note>
          <note>
            Fru talman! Jag har, inte minst efter det att jag lämnade informationen
            till socialutskottet, upplevt att det i riksdagen finns ett mycket
            starkt stöd för att man skall hålla fast vid en konsekvent linje
            i den här frågan om Systembolaget. Beskedet till svenska folket
            i samband med medlemskapsförhandlingarna var också att den här
            saken var ordnad. Det var ett entydigt besked till svenska folket
            om att det här är en sådan viktig folkhälsofråga och alkoholpolitisk
            fråga att vi skall se till att behålla Systembolaget.
          </note>
          <note>
            Varför gör vi det? Det finns faktiskt entydiga forskaruppgifter
            om vad det skulle innebära, vilket priset skulle bli, om man släppte
            den här möjligheten till kontroll. Det är klart att man kan tycka
            att man är beredd att betala det priset; jag vet inte om moderaterna
            är det. Men vi har tillräckligt mycket faktauppgifter för att
            kunna konstatera att det faktiskt har varit framgångsrikt med
            en restriktiv alkoholpolitik. Man kan göra mätningar när det gäller
            hur det ser ut med fylleri hos ungdomar och faktiskt också alkoholskador.
            Det är inte oviktigt. Därför handlar det kanske till sist om -
            som jag brukar säga - ett ganska inskränkt frihetsbegrepp. Om
            höjden av frihet i Sverige är att man skall slippa stå i Systembolagets
            kö har vi ett något inskränkt frihetsbegrepp. Jag hoppas att vi
            är flera som är beredda att göra det om vi vet att det faktiskt
            kan rädda ett antal människor från att dö av alkoholrelaterade
            skador.
          </note>
          <note>
            Naturligtvis är utgångspunkten att det aldrig skall uppstå någon
            ren anarkisituation. Jag tror faktiskt inte heller att den risken
            är särskilt stor. Alla inser ju också vad det skulle få för konsekvenser
            och att man sätter oerhört mycket på spel. Det är klart att också
            handlarna i Sverige förstår att regeringen och riksdagen, om de
            skulle ta till sådana här metoder, alltid har möjlighet att gå
            in och fatta beslut om vilka lagar som skall gälla. Det vore mycket
            dumt att stifta någon sorts reservlag. Vi vet dessutom inte hur
            den skulle se ut, eftersom EG-domstolens utslag kan vara utformade
            på en mängd olika sätt. Om vi, precis som Tuve
          </note>
          <note>
            Skånberg sade, signalerar att vi redan har förberett detta och
            att det redan är fixat i Sverige tror jag att risken är större
            att det blir en ren anarki. Då ger vi en signal om att vi är beredda
            att diskutera och att vi svävar här. Nu får vi faktiskt hålla
            en ren och konsekvent linje i den här frågan och hålla ut hela
            vägen.
          </note>
          <note>
            Jag kan tycka både det ena och det andra om hur man har gett
            besked och om hur man agerade i medlemskapsförhandlingarna. Men
            nu får vi faktiskt stå upp för det som vi har gett besked om tidigare
            och stå upp för ett antal viktiga principer.
          </note>
          <note>
            Samtidigt skall jag säga att det är viktigt att vi också jobbar
            med information och opinionsbildning på ett kanske effektivare
            sätt än vad vi har gjort hittills.
          </note>
          <note>
            Vi har ju redan avskaffat ett antal av de monopol som tidigare
            ingick i våra alkoholpolitiska verktyg, och detta måste vi möta
            på andra sätt. Då är information och kunskapsbildning ett sådant.
            Därför har vi inrättat en särskild kommitté som jobbar med detta
            -
          </note>
          <note>
            efter kanadensisk modell, där man har Éduc'Alcool som ett slags
            paraplyorgan. Vi har alltså inrättat ett liknande organ här, och
            det har satt i gång. Här har jag gott samvete. Vi har satt i gång
            detta arbete, och jag har själv övertagit ordförandeskapet för
            den nationella ledningsgruppen när det gäller alkohol- och narkotikafrågor.
            Här skall vi sätta full fart.
          </note>
          <note type="speaker">
            Anf. 12 LEIF CARLSON (m):
          </note>
          <note>
            Fru talman! Jag skulle inte vilja kalla de forskningsuppgifter
            som ministern hänvisar till för entydiga utan ensidiga. Man har
            ensidigt valt dem som har en linje och ett resultat som stämmer
            med den officiella doktrinen om alkoholpolitiken i Sverige. Det
            finns andra internationella forskningsresultat.
          </note>
          <note>
            Man säger att vi vet vilka skador det blir, men det gör vi inte.
            Jag vill då ta upp det som socialministern nämnde nu på slutet,
            nämligen den kanadensiska modellen. Där har man släppt det här
            fritt, ökat försäljningsställena, haft en lyckad kampanj, minskat
            försäljningen och inte fått fler skador utan färre. Det är alltså
            fel att påstå att man kommer i den här situationen.
          </note>
          <note>
            Det viktiga, menar jag, är att vi har en alkoholpolitik som vi
            bestämmer själva. Nu hamnar vi i den situationen att det beror
            på EG-domstolens utslag vilken alkoholpolitik vi skall ha. Gör
            vi klart för oss att vår alkoholpolitik behöver förändras kan
            vi själva formulera den. Jag tror att det är viktigt att inse
            att
          </note>
          <note>
            EG-domstolen är självständig och inte mottaglig för påtryckningar,
            och då är den här vänta-och-se-linjen farlig. Om vi vet vad vi
            vill och inser att vi inte kan avvika alltför mycket från vår
            omvärld, som vi får alltfler och tätare relationer till, måste
            vi modernisera vår alkoholpolitik. Då kan vi också formulera en
            lag redan nu. Vi behöver inte vänta på att det skall dikteras
            från domstolen, utan vi bestämmer själva. Då slipper vi också
            risken, även om den enligt ministern är liten, för en oreglerad
            och fri handel under ett övergångsskede.
          </note>
          <note>
            Vi måste då ha en lag som utgår från att producenterna får in
            sina produkter på marknaden, och också får ut dem till allmänheten,
            utan att behöva ha den här monopolsituationen emellan. Då krävs
            en decentraliserad detaljistordning med licensgivning till de
            seriösa försäljare som finns vid sidan av Systembolaget.
          </note>
          <note>
            Att köpa vin samtidigt som man köper ost kan inte vara en orimlig
            sak i samhället. Jag vill också göra klart att allmänheten, möjligen
            till skillnad från riksdagsmajoriteten, mycket klart står bakom
            en sådan linje, vilket flera opinionsundersökningar har visat.
          </note>
          <note>
            Därför tror jag att vi kommer dit förr eller senare, oavsett
            vad vi gör just nu. Möjligheten att utarbeta en modern alkoholpolitik
            ökar också om vi politiker går före och inte passivt tvingas anpassa
            oss till beslut som inte är fattade i riksdagen utan i EG-domstolen.
          </note>
          <note>
            Jag kan inte förstå att man vill ta risken, även om man tycker
            att den är liten, av ett alkoholpolitiskt kaos genom att hänga
            kvar vid en politik som jag uppfattar som förlegad och som inte
            stöds av det stora folkflertalet. Den stöds av organisationer
            och folkrörelser men inte av folkflertalet. Jag tycker att allt
            krut i stället borde läggas på att utforma en modern informationsstrategi
            som den ministern själv har tagit initiativ till med exempel från
            Kanada. Här borde verkligen allt krut läggas för att friheten
            rätt skall kunna bäras.
          </note>
          <note>
            Jag tycker därför att det vore rimligt att man förelägger riksdagen
            en lag som gör det möjligt att lugnt och sansat lösa problemen
            och samtidigt närma alkoholpolitiken till vad de flesta tycker
            i dag är rimligt, i stället för att stå kvar som något slags ståndaktiga
            tennsoldater och försvara någonting som i folkflertalets ögon
            redan är förlegat och som man inte kan förstå ju mer man kommer
            i kontakt med vår närmaste omvärld - som vi ju faktiskt har ett
            visst unionsförhållande till.
          </note>
          <note type="speaker">
            Anf. 13 TUVE SKÅNBERG (kd):
          </note>
          <note>
            Fru talman! Leif Carlson säger att vi måste veta vad vi vill.
            Det är ju det som är den springande punkten. Vi i de övriga partierna
            vet vad vi vill, och vi vill inte åt samma håll som det Leif Carlson
            här deklarerar.
          </note>
          <note>
            Leif Carlson kommenterade inte min huvudinvändning mot den bärande
            tanken i interpellationen, nämligen att det här skulle vara en
            förtäckt signal om att vi var beredda och hade en färdig lagstiftning.
          </note>
          <note>
            Skall vi möjligen tolka det som att Leif Carlson håller med mig
            om att det är ett taktiskt sätt att jobba för en liberalare alkoholpolitik
            när han tar upp den här frågan? Är det ett signalsystem han är
            ute efter eller inte?
          </note>
          <note type="speaker">
            Anf. 14 Socialminister MARGOT WALLSTRÖM (s):
          </note>
          <note>
            Fru talman! Utgångspunkten här är naturligtvis att vi har skilda
            synsätt på de alkoholpolitiska verktygen.
          </note>
          <note>
            Vi har också olika syn på Systembolagets och monopolets roll.
          </note>
          <note>
            Jag vill nog se den forskare som inte säger att tillgänglighet
            och priser är de mest kraftfulla verktyg man kan ha i alkoholpolitiken.
            Det räcker med att hänvisa till Världshälsoorganisationens forskningsresultat
            och dess mål när det gäller att begränsa alkoholkonsumtionen.
            Vi medger att vi inte kommer att kunna leva upp till dessa mål,
            men av folkhälsoskäl har WHO satt upp mycket skarpa mål när det
            gäller att begränsa alkoholkonsumtionen.
          </note>
          <note>
            Vi måste göra två saker. Vi måste våga hålla en konsekvent linje
            ända från medlemskapet i EU. Samtidigt måste vi våga satsa på
            det som måste kompensera att vi har förlorat en del av de här
            verktygen. Vi har redan förlorat ett antal monopol, och det måste
            vi ersätta med andra insatser, vilket vi också gör. Vi måste alltså
            jobba parallellt. Jag tror dock att det skulle bli världens oreda
            om vi nu säger en sak gentemot EG-domstolen och i de förhandlingarna
            medan vi å andra sidan, och litet grand i skydd av detta, ändå
            förbereder en sorts reservlag - eller snarare ett knippe lagar,
            eftersom utslaget ju som sagt kan se ut på en mängd olika sätt.
            Det vore väl verkligen dubbelspel om något.
          </note>
          <note>
            Här måste vi hålla en rak linje. Vi måste säga: Där vi har tappat
            verktyg måste vi komplettera med annat.
          </note>
          <note>
            Och det gör vi för fullt. Vi jobbar som sagt redan på samma sätt
            som Éduc'Alcool med en sådan grupp.
          </note>
          <note>
            Samtidigt måste man naturligtvis bedöma: Från vilken nivå startar
            Kanada? Hur ser deras alkoholproblem ut? Och hur ser de svenska
            siffrorna och den svenska statistiken ut?
          </note>
          <note>
            Här finns i botten skilda synsätt på de alkoholpolitiska principerna
            och verktygen, och det är väl det som gör att jag tycker Moderaterna
            börjar svaja på ett väldigt olyckligt sätt.
          </note>
          <note type="speaker">
            Anf. 15 LEIF CARLSON (m):
          </note>
          <note>
            Fru talman! Vi har i flera år varit väldigt tydliga i fråga om
            att vi vill ändra alkoholpolitiken. Och det är riktigt: Vi har
            olika synsätt. Till Tuve Skånberg vill jag säga: Jag vill ändra
            på alkoholpolitiken. Det är alldeles klart, och det står jag för.
            Det här har vi sagt i upprepade kommittémotioner. Men vi har också
            sagt att vi vill att Sverige självt skall kunna bestämma sin egen
            alkoholpolitik och inte få den bestämd utifrån.
          </note>
          <note>
            Vi vill ha en alkoholpolitik som vi bestämmer här men som är
            annorlunda - vi har olika synsätt.
          </note>
          <note>
            Det är riktigt att höga skatter begränsar mycket, både näringsliv
            och försäljning av alkohol. De har också en tendens, när man minskar
            tillgängligheten och ökar kostnaderna, att lika kraftfullt stimulera
            brottslighet. Vi skall ha klart för oss att en effekt av det här
            är en växande hembränning och en växande smuggling. Det måste
            man ta med i bilden.
          </note>
          <note>
            Sedan vill jag bara säga att WHO:s mål aldrig var avsedda för
            lågkonsumtionsländer som Sverige utan för högkonsumtionsländer
            när det gällde att minska förbrukningen med 25 %. Sedan anslöt
            sig Sverige mycket riktig till detta, men WHO hade aldrig i tankarna
            att ett lågkonsumtionsland skulle ha ett sådant stort mål som
            25 %. Det hade varit skillnad om vi varit ett högkonsumtionsland.
            Det gör att vi kanske har svårare, av naturliga skäl, att uppfylla
            det som
          </note>
          <note>
            WHO hade tänkt sig, medan det är betydligt lättare för högkonsumtionsländer
            som Frankrike.
          </note>
          <note>
            Verkligheten i dag är dock att om vi räknar in den kraftiga hembränningen,
            den kraftiga ölförsäljningen över gränserna och smugglingen är
            vi betydligt närmare övriga europeiska länder i konsumtion. Det
            tycker jag talar för att vi behöver en ny alkoholpolitik som faktiskt,
            som i Kanada, kan begränsa konsumtionen men ändå ge människorna
            frihet. Den vanliga människan beslutar själv, medan insatserna
            riktas mot dem som behöver hjälp och dem som har svårt att klara
            sig. Där har vi inte lyckats i dag.
          </note>
          <note type="speaker">
            Anf. 16 Socialminister MARGOT WALLSTRÖM (s):
          </note>
          <note>
            Fru talman! Det som oroar mig är att vi med moderaternas alkoholpolitik
            går från att vara ett lågkonsumtionsland till att vara ett högkonsumtionsland.
            Jag tycker att man måste fråga sig varför vi är ett lågkonsumtionsland.
            Vad är det som har lyckats och vad är det som inte har lyckats?
          </note>
          <note>
            Jag är den första att medge att vi måste ta itu med det vi kallar
            för svartspriten - samlingsnamnet för hembränning och smuggling.
            Självklart måste man stävja de företeelserna mycket kraftfullt.
            Men fortfarande är vi som sagt ett lågkonsumtionsland, och jag
            vill gärna att vi skall förbli det.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1996/97:260 om sjukvården
          </note>
          <note type="speaker">
            Anf. 17 Socialminister MARGOT WALLSTRÖM (s):
          </note>
          <note>
            Fru talman! Margareta Nordenvall har frågat mig vilka åtgärder
            jag avser att vidta för att optimera resurserna i vården samt
            för att långsiktigt få en hållbar finansiering av sjukvården.
            Vidare undrar hon om jag avser att verka för att värnskatten ersätts
            av en vårdskatt.
          </note>
          <note>
            Jag kommer att uppehålla mig vid de frågor som tillhör mitt ansvarsområde
            och tar således inte upp frågan om värnskatten, som hör till statsrådet
            Östros ansvarsområde.
          </note>
          <note>
            Till att börja med vill jag säga att ett av de främsta och viktigaste
            samhällsåtagandena framöver är att klara resursbehoven inom hälso-
            och sjukvården.
          </note>
          <note>
            HSU 2000 har gjort bedömningen att vård- och omsorgsbehoven framöver
            kommer att vara större än tillgängliga resurser. Enligt kommitténs
            mening är det inte realistiskt att förlita sig på att resursproblemen
            skall kunna lösas enbart genom organisatoriska förändringar och
            verksamhetsutveckling.
          </note>
          <note>
            Bl.a. mot bakgrund av de bedömningar som gjorts av HSU 2000 har
            regeringen i den ekonomiska vårpropositionen föreslagit ökade
            resurser till kommuner och landsting. Genom ökade statsbidrag
            undviks sysselsättningsminskningar, och kvaliteten i vården och
            omsorgen kan vidareutvecklas.
          </note>
          <note>
            Regeringen föreslår således att landstingen under innevarande
            år tillförs ett generellt statsbidrag på drygt 1,1 miljarder kronor
            utöver fastställd statsbudget. Regeringen föreslår vidare att
            det generella statsbidraget till landstingen ökar med ca 2,2 miljarder
            kronor fr.o.m. år 1998. Trots detta måste arbetet med att omstrukturera
            och effektivisera hälso- och sjukvårdens verksamhet fortsätta
            för att vi skall kunna klara av finansieringen av sjukvården på
            längre sikt.
          </note>
          <note>
            Nu skapas möjlighet till ett mer långsiktigt omstruktureringsarbete.
          </note>
          <note>
            Regeringen har betonat att det är ytterst angeläget att landstingen,
            inom ramen för den frihet som det generella statsbidraget ger,
            prioriterar åtgärder som främjar sysselsättningen och kvaliteten
            i kärnverksamheterna. Inriktningen är bl.a. att väntetiderna i
            sjukvården skall kortas, de psykiskt störda ges en bättre vård
            och omsorg och att vården i livets slutskede förbättras. Regeringen
            kommer också mycket noggrant att följa upp effekterna av denna
            satsning.
          </note>
          <note>
            Landstingen skall bl.a. redovisa vilka åtgärder de avser att
            vidta med anledning av tillskottet.
          </note>
          <note>
            Vad görs då för att optimera resurserna i vården?
          </note>
          <note>
            Till följd av att behoven och den medicinska teknologin förändrats
            har landstingen under de senaste åren påbörjat genomgripande förändringar
            av sjukvårdsstrukturen. Ett starkt reducerat behov av vårdplatser
            inom akutsjukhusen har bl.a. medfört att sjukhus slagits samman
            och att samarbetet över länsgränserna ökat. En förskjutning mot
            öppenvård har också skett. En fortsatt strukturomvandling är av
            stor betydelse för möjligheterna att använda de samlade resurserna
            effektivare i hälso- och sjukvården inför 2000-
          </note>
          <note>
            talet.
          </note>
          <note>
            Strukturomvandlingen i sjukvården ställer stora krav på investeringar
            i personal- och kompetensutveckling. Särskilda Dagmarmedel har
            avsatts såväl på nationell nivå som på regional nivå för att bryta
            hierarkier och revirtänkande och för att utveckla arbetsorganisationen
            så att medarbetarnas kompetens tas till vara.
          </note>
          <note>
            Det är också viktigt att själva hälso- och sjukvården systematiskt
            utvecklas. Det kan ske genom att man bättre tar till vara ny kostnadsreducerande
            teknologi, förbättrade behandlingsmetoder och utvecklar informationsförsörjningen.
            Det är även viktigt att samverkan mellan landstingsfinansierad
            och kommunal hälso- och sjukvård blir bättre.
          </note>
          <note>
            Ökade satsningar på utvärdering kan också ge en bättre och effektivare
            hälso- och sjukvård. När det gäller utvärdering av medicinsk metodik
            spelar Statens beredning för utvärdering av medicinsk metodik
          </note>
          <note>
            (SBU) en mycket aktiv roll. SBU har sedan år 1995
          </note>
          <note>
            fått mer resurser för att omsätta sina slutsatser i praktiken.
          </note>
          <note>
            Inom Socialstyrelsen pågår arbetet med att utveckla informationssystemen
            för kostnader och kvalitet, liksom arbetet med att utforma nationella
            riktlinjer för god medicinsk praxis. Även landstingen utvecklar
            system för att förbättra verksamhetsbeskrivningen, kostnadsredovisningen
            och kvalitetsuppföljningen. I
          </note>
          <note>
            landstingens kvalitetsutvecklingsarbete utgör de nationella kvalitetsregistren
            viktiga kunskapskällor.
          </note>
          <note>
            Avslutningsvis vill jag påminna om att HSU 2000
          </note>
          <note>
            enligt sina direktiv (Dir. 1994:152) har i uppgift att utreda
            formerna för den statliga styrningen inom hälso- och sjukvården.
            I detta uppdrag ingår bl.a. att bedöma vilka avvägningar som bör
            göras mellan generella och riktade finansiella styrinstrument
            i relation till de nationella hälso- och sjukvårdspolitiska målen.
            Detta uppdrag skall redovisas under år 1997.
          </note>
          <note type="speaker">
            Anf. 18 MARGARETA E NORDENVALL (m):
          </note>
          <note>
            Fru talman! Jag vill börja med att tacka socialministern för
            svaret. Det är inte vår första debatt i frågan, men eftersom utförsbacken
            i sjukvården fortsätter kommer jag att fortsätta att ställa frågor
            tills grundproblemen angrips.
          </note>
          <note>
            Nu händer det som jag och många med mig har befarat. Sjukvården
            tillförs mer resurser utan att regeringen först tar itu med de
            grundläggande problemen. Risken med detta är att den felaktiga
            strukturen i sjukvården består, och de resurser som finns räcker
            inte för framtida behov.
          </note>
          <note>
            Socialministern har på ganska kort tid satt sig in i sjukvårdens
            problem och har också, som jag bedömer det, en god insikt om att
            något måste göras, vilket framkommit i flera av våra debatter
            och även i interpellationssvaret. Nu ställs diagnosen: När börjar
            behandlingen?
          </note>
          <note>
            Vi vet att behoven inom sjukvården kommer att öka. Vi får alltfler
            äldre, och med ny medicinsk teknik kan fler sjukdomar botas. Ny
            teknologi kan minska kostnaderna, men enbart inom vissa segment.
            Behoven blir större för många andra. Var skall då gränsen dras?
          </note>
          <note>
            Det finns redan många brister i dagens sjukvård.
          </note>
          <note>
            Delar av akutsjukvården är otillräcklig, vård av äldre och psykiskt
            sjuka likaså. Vårdköerna växer, och vården i livets slutskede
            kan förbättras.
          </note>
          <note>
            För att kunna tillföra sjukvården mer resurser krävs det en god
            ekonomisk tillväxt. Jag har i interpellationen bifogat en figur
            som visar sambandet mellan
          </note>
          <note>
            BNP per capita och sjukvårdskostnader per capita.
          </note>
          <note>
            Det är en internationell jämförelse som visar att det råder ett
            linjärt samband mellan tillväxt och hur mycket pengar ett land
            har råd att satsa på sjukvård.
          </note>
          <note>
            Utifrån denna figur visar det sig att Sverige i dag satsar så
            mycket pengar som vi har råd med på sjukvård. Vi har inte råd
            med mer. För att vi skall kunna lägga mer pengar på sjukvården
            krävs det att Sverige får en bättre tillväxt. Tyvärr har vi inte
            i budgetpropositionen sett några förslag som leder till ökad tillväxt.
          </note>
          <note>
            Men regeringen har trots en dålig tillväxt valt att lägga mer
            pengar på sjukvården. Det kommer inte att hålla i längden, det
            kommer att straffa sig. Det går inte att bygga en långsiktig finansiering
            på det sättet.
          </note>
          <note>
            Därtill får vi tänka oss att Sverige också är ett land som är
            mycket konjunkturkänsligt. Det fanns en mycket bra bild i Dagens
            Industri i går som visar att
          </note>
          <note>
            Sverige på grund av den stora offentliga sektorn, statsskuld
            och ett mycket högt skattetryck är det mest konjunkturkänsliga
            landet i OECD.
          </note>
          <note>
            Dessa två saker skall vi ha i åtanke, eftersom vi vet att sjukvården
            kommer att behöva mer resurser framöver. Därför är det nödvändigt
            att vi tar itu med strukturen. Det finns väldigt mycket att göra
            inom sjukvården, där vi faktiskt kan flytta pengar från ett område
            till ett annat och ge patienter vård.
          </note>
          <note>
            Jag tycker att det var positivt att socialministern i går tog
            upp behovet av en vårdgaranti och att den skall återinföras. Problemet
            är att det kostar ganska mycket pengar. Det skapar dessutom en
            väldig otrygghet i vården när man ger order och kontraorder.
          </note>
          <note>
            Det är också något jag har tagit upp i interpellationen.
          </note>
          <note>
            Det är bekymmersamt när landstingspolitiker gör det, och det
            är lika bekymmersamt när regeringen gör det.
          </note>
          <note>
            Det gäller både vårdgaranti och Kalmarmodell. Kalmarmodellen
            kan ses som ett alternativ till sysselsättningsgarantin.
          </note>
          <note>
            Jag vill fråga socialministern igen: Hur skall en långsiktig
            finansiering av sjukvården se ut med en fortsatt låg tillväxt?
          </note>
          <note type="speaker">
            Anf. 19 Socialminister MARGOT WALLSTRÖM (s):
          </note>
          <note>
            Fru talman! Moderaterna har mer än ett pedagogiskt problem här.
            De vill visa på bristerna och tillkortakommandena inom vården.
            Det de föreslår är mindre resurser till sjukvården. Man vill minska
            statsbidragen till kommuner och landsting, och man säger att man
            i stället bör gå över till ett försäkringssystem. Det är det som
            skall lösa problemen. Vi tror inte det. Vi delar den bedömning
            som görs av
          </note>
          <note>
            HSU 2000, och det är därför vi tillför resurser nu. Det finns
            dessutom inga belägg för att försäkringsfinansierade system skulle
            fungera bättre eller vara billigare än de skattefinansierade systemen.
          </note>
          <note>
            Det regeringen och riksdagen gör är att styra detta arbete. Eftersom
            vi har ett mycket decentraliserat system och det är sjukvårdshuvudmännen
            som planerar och utför det dagliga vårdarbetet styr vi genom att
            sätta upp de ekonomiska ramarna, genom att åstadkomma en lagstiftning
            som handlar om rättigheter och skyldigheter och genom att t.ex.
            besluta om prioriteringar; vi har ju nyss diskuterat en prioriteringsproposition.
            Vi menar att det nu behövs mer resurser för att just klara av
            att korta köerna osv.
          </note>
          <note>
            Detta är absolut inga kontraorder. Vi har varit överens med landstingen
            om att inriktningen på arbetet måste vara att ständigt att se
            till att man håller köerna nere. Det är en självklar inriktning
            på jobbet att man ser till att korta köerna och hålla väntetiderna
            nere. Detta är alltså definitivt inga kontraorder. Vi har varit
            sams om det hela tiden. Så jag tycker nog ändå att om det här
            är den moderata utgångspunkten ligger man väldigt långt ifrån
            hur vanligt folk ser på vården, problemen inom vården och vad
            vi skall göra åt dem.
          </note>
          <note>
            Det är självklart så att ett land ständigt måste jobba med att
            se till att få tillväxt. Problemet är väl också här att moderaterna
            tycker att det är litet surt att se att
          </note>
          <note>
            Sverige har lyckats så väl med det ekonomiska saneringsarbetet.
            Vi har skapat mycket goda förutsättningar, vi har fått ned räntan,
            vi har fått bort inflationen, vi har minskat vårt budgetunderskott
            och vi har fått håll på statens finanser igen. Det är då det skapas
            ett utrymme i statens budget för att satsa på vården, omsorgen
            och barnen framför allt annat.
          </note>
          <note type="speaker">
            Anf. 20 MARGARETA E NORDENVALL (m):
          </note>
          <note>
            Fru talman! Jag konstaterar att socialministern inte vill svara
            på min fråga. Jag ställde en mycket klar fråga: Hur skall den
            långsiktiga finansieringen i sjukvården klaras? Det har jag inte
            fått svar på.
          </note>
          <note>
            Socialministern säger att man inte ger order och kontraorder.
            Det var inte många månader sedan som vi tog bort vårdgarantin.
            Nu skall vi införa en ny vårdgaranti. Det var inte heller så länge
            sedan som man inom många socialdemokratiska landsting avskedade
            personal och lät den gå i s.k. sysselsättningsgaranti. Personalen
            betalades med landstingets sjukvårdspengar, men gick inte in och
            tog hand om patienterna. Nu inför man Kalmarmodellen, och jag
            hoppas att man då tar in den personal som är sjukvårdskunnig.
            Först gör man en sak med ena handen och sedan tar man tillbaka
            den med andra handen.
          </note>
          <note>
            Vi skall ha klart för oss att Sverige på intet sätt är ekonomiskt
            stabilt. Det pris som regeringen faktiskt har betalat är den höga
            arbetslöshet som vi har som är ett resultat av att vi inte har
            någon fungerande tillväxt i Sverige. Det håller inte i det långa
            loppet; det vet alla.
          </note>
          <note>
            Samarbetet i sjukvården fungerar inte särskilt väl.
          </note>
          <note>
            Politiker och personal i vården drar åt olika håll.
          </note>
          <note>
            Klinikchefer avgår i protest samtidigt som politiker försöker
            sätta munkavle på dem. Hur skall dessa parter kunna ta itu med
            problemen i sjukvården om de inte ens kan tala med varandra? Medan
            ställningskriget fortgår sitter patienterna i kläm, och politikernas
            förtroendekapital förbrukas. Vi vet alla - det har flera undersökningar
            visat - att man inte har något förtroende för sjukvårdspolitikerna.
            På sikt kommer självklart också förtroendet för sjukvården att
            påverkas om ingenting görs.
          </note>
          <note>
            Socialministern talar om behovet att ta itu med strukturerna
            i vården, och jag skulle vilja veta närmare vad Margot Wallström
            menar. Vi har talat om detta förut, och när jag talar om att vi
            skall angripa hierarkier och struktur i sjukvården handlar det
            just om att ge patienter mer vård och om att flytta resurser inom
            landsting och sjukvård till vård av patienter. Det går alltså
            inte att komma med en klyscha och säga att moderaterna inte tänker
            på patienterna, för så är det inte. Jag skall ge några exempel.
          </note>
          <note>
            Om vi nu tar bort den politiska detaljstyrningen av vården, låter
            politikerna ägna sig åt målstyrning och kvalitetskontroll och
            låter sjukvårdspersonalen ta fullt ansvar för vården av patienterna
            inom givna ramar skulle vi kunna överbrygga de motsättningar som
            finns i dag. Vi skulle få korta beslutsvägar och den möjlighet
            till flexibilitet i vården som så väl behövs.
          </note>
          <note>
            Framför allt skulle vi renodla ansvarsrollerna. Däri ligger en
            stor del av problemen.
          </note>
          <note>
            För att göra detta krävs ett politiskt mod. I Stockholms läns
            landsting skulle t.ex. den politiska och administrativa överbyggnaden
            i sjukvården kunna minska med flera hundra miljoner. Jag har nämnt
            detta tidigare. Säg nu inte att jag har ett Stockholmsperspektiv,
            för Stockholms läns sjukvårdskostnader utgör en femtedel av landets
            sjukvårdskostnader.
          </note>
          <note>
            Men om vi då tar bort den politiska överbyggnaden i form av ett
            antal onödiga sjukvårdsstyrelser med administration får vi lika
            mycket pengar som regeringen nu skjuter till, eller motsvarande
            1 000 sköterskor. Så vill moderaterna lösa problemen. Vi vill
            ta pengar från den politiska administrationen och ge dem till
            vården. Därtill kan vi lägga sysselsättningsgarantin, som bara
            i Stockholms län uppgår till ca 500 miljoner kronor vilket motsvarar
            ca 1 500
          </note>
          <note>
            sköterskor. Här har vi alltså redan pengar till 2 500
          </note>
          <note>
            extra personal. Det finns redan pengar i landstingen, men personalen
            finns inte där därför att pengarna rinner ut åt andra håll och
            kanter. Det är här jag hoppas att Margot Wallström börjar leta
            pengar, för det är här det finns möjlighet att hjälpa vården på
            sikt.
          </note>
          <note>
            Jag skulle gärna vilja veta: Är socialministern beredd att ta
            itu med dessa hierarkier, och vad menar socialministern när hon
            talar om behovet av omstruktureringar?
          </note>
          <note type="speaker">
            Anf. 21 Socialminister MARGOT WALLSTRÖM (s):
          </note>
          <note>
            Fru talman! Jag vill ju väldigt gärna också vara vänlig någon
            gång mot Margareta Nordenvall. Därför vill jag säga att jag definitivt
            anser att vården jobbar i mycket föråldrade strukturer. Mycket
            ser ut som för hundra år sedan, och det är förvånande att inte
            mer har hänt när det gäller att bryta upp en gammal vårdkultur;
            jag tänker då på revirtänkande och att man håller på en hierarki
            med läkaren i toppen och patienten i botten. Här kan jag glädja
            mig åt att det finns många projekt som är inriktade på att bryta
            upp den här sortens gammaldags hierarki och struktur, men jag
            kan nog också tycka att det har gått väldigt sakta. Där är förstås
            utgångspunkten denna: Att sätta patienten i centrum och se till
            patientens medverkan och delaktighet ställer krav på en annan
            organisation, och jag tror att det kommer att betyda väldigt mycket.
            Där har vi alltså säkert en samsyn.
          </note>
          <note>
            Landstingen satsar i dag 80 % av de totala kostnaderna på hälso-
            och sjukvård inklusive tandvård och ungefär 20 % på annat. Sedan
            kan detta förstås skifta från landsting till landsting. Men om
            man tittar på vad dessa 20 % går till - vad som är kringverksamhet
            -
          </note>
          <note>
            inser man snabbt att landstingen också här finansierar viktig
            verksamhet: utbildning, vårdhögskolor och kollektivtrafik, vilket
            gäller framför allt Stockholms län. Vi får ju inte heller glömma
            bort att finansieringen av de här verksamheterna ändå måste göras
            av skattebetalarna. I många län har man ju faktiskt bestämt att
            det är bättre att lägga detta på landstinget än att höja kommunalskatten
            t.ex. för att finansiera ett stort länsgemensamt projekt, och
            att man gör det som praktiskt är det bästa.
          </note>
          <note>
            Påståendet att Sverige och landstingen i Sverige skulle ha en
            ovanligt stor och kostsam politisk överbyggnad och administration
            har faktiskt dött ut. Det är inte så. Det är möjligt att det någon
            gång har varit så, men i dag är administrationskostnaderna inte
            anmärkningsvärt höga. De är mycket högre i system där man har
            försäkringslösningar. Så det är inget argument för att byta system,
            tycker jag. Det behövs en mycket kostsam och invecklad kostnadskontroll
            av dessa system. Jag menar att vi skall ha en skattefinansierad
            hälso- och sjukvård även i fortsättningen.
          </note>
          <note>
            Det måste naturligtvis bygga på att en nation har tillväxt och
            sunda finanser, och vi är faktiskt på god väg att åstadkomma en
            mycket stabilare och bättre situation för Sverige. Moderaterna
            skall vara glada över att vi till en del har röjt upp i de problem
            som faktiskt en borgerlig regering lämnade efter sig.
          </note>
          <note>
            Till sist: Hur skall man kunna tala med varandra?
          </note>
          <note>
            Man kan fråga sig om vi vill ha en demokratiskt styrd vård, men
            frågan är då också: Vad är alternativet?
          </note>
          <note>
            Vem är det som skall bestämma? Det är klart att politikerna skall
            målstyra. De skall inte delta i de dagliga avgörandena - det anser
            jag inte heller att de gör.
          </note>
          <note>
            Politikerna bestämmer ramarna, de bestämmer inriktningen. Men
            vi har också många gånger fått höra klinikchefer och andra säga
            att de inte längre kan ta ansvar. Det många då egentligen säger
            är att de inte kan ta det ekonomiska ansvaret. Jag tycker därför
            att vi skall vara stolta över det decentraliserade och demokratiskt
            styrda system som vi har i Sverige. Jag är inte säker på att jag
            vill att juristerna skall styra, såsom det ofta kan bli i ett
            försäkringsfinansierat system. Att det är demokratiskt valda församlingar
            som styr är därför en styrka. Vi måste då också ständigt se till
            att skapa mötesplatser och dialog, och på det området finns säkert
            mycket mer att göra.
          </note>
          <note type="speaker">
            Anf. 22 MARGARETA E NORDENVALL (m):
          </note>
          <note>
            Fru talman! Vi är ense om behovet av dialog. Man kan inte ta
            ansvar om man inte får ansvar - det är tyvärr så det är i landstingen.
          </note>
          <note>
            Jag beklagar att socialministern aldrig kan läsa på vårt förslag
            till försäkringslösning. Vi har nämligen ett förslag till en skattefinansierad
            vård.
          </note>
          <note>
            Låt oss föra den här diskussionen vidare, så att vi kanske kan
            komma ett steg på vägen. Jag kan konstatera att socialministern
            i dag är positiv till privat vård och att hon har insett att den
            privata vården kan tillföra mycket. Det är bra att så är fallet.
            Jag hoppas att socialministern också vill öppna ögonen för vad
            som har hänt bland de sjukhus som har bolagiserats eller fått
            eget ansvar. Det har visat sig att de har klarat sig mycket bättre.
            S:t Göran är ett mycket bra exempel.
          </note>
          <note>
            Jag kan också nämna ett rehabiliteringssjukhus med sjukhem som
            privatiserades för två år sedan. Där har man lyckats sänka kostnaden
            för varje vårdplats med mer än 30 %. Det är så man kan jobba och
            använda resurserna på ett gott sätt i vården.
          </note>
          <note>
            Det jag sade tidigare var inte att vi skulle ta pengar från trafiken
            till sjukvården, utan jag visade hur vi skulle kunna frigöra resurser
            motsvarande 2 500 skötersketjänster i Stockholms läns landsting
            bara genom att flytta pengar inom sjukvårdens budget. Detta var
            vad jag sade - jag hoppas att socialministern hörde på.
          </note>
          <note>
            För att komma vidare är det viktigt att HSU 2000
          </note>
          <note>
            nu försöker samla sig runt några grundprinciper och att man också
            försöker få en samsyn och en långsiktighet för tryggheten i vården.
            Jag skulle vilja summera några punkter som jag tycker är viktiga.
          </note>
          <note>
            Det handlar om att minska den politiska detaljstyrningen. Tyvärr
            är det inte bara målstyrning - gå ut och titta! Öronmärk pengarna
            till sjukvården, så att vi vet vart de tar vägen. Det handlar
            vidare om att låta patienternas behov styra. Det är precis som
            Margot
          </note>
          <note>
            Wallström sade, att organiserar vi vården utifrån patienternas
            behov så kommer den att se helt annorlunda ut om tio år. Det handlar
            också att samordna resurserna, att utnyttja resultatet från FINSAM-
          </note>
          <note>
            projektet. Är socialministern beredd att ställa upp på grundprincipen?
            Är socialministern beredd att också använda resultatet av FINSAM-projektet?
          </note>
          <note type="speaker">
            Anf. 23 Socialminister MARGOT WALLSTRÖM (s):
          </note>
          <note>
            Fru talman! Vi kan väl först konstatera att situationen för svensk
            hälso- och sjukvård inte är unik utan att problemen är likartade
            i många länder. Oberoende av vilken typ av sjukvårdssystem man
            har tvingas man i högre grad än förut att ta till åtgärder som
            syftar till kostnadskontroll och förbättrad produktivitet. Man
            måste väl också medge att utvecklingen under senare år har visat
            att det svenska hälso- och sjukvårdssystemet faktiskt har haft
            en stor förmåga både att anpassa utgifterna till den samhällsekonomiska
            utvecklingen och att effektivisera verksamheten. Under samma period
            har kostnaderna i andra länder, där man i större utsträckning
            använder sig av försäkringsfinansierade system, ökat snabbare
            än den totala samhällsekonomin. Sådana jämförelser med andra länder
            visar också att vi här i Sverige är kostnadseffektiva. I USA,
            som har en stor andel privat vård, är kostnaden per
          </note>
          <note>
            BNP avsevärt högre än i Sverige.
          </note>
          <note>
            Det innebär vissa problem, det måste man säga, att försöka jämföra
            och påvisa skillnader i kostnader mellan privat och offentligt
            driven vård. Jag är ändå den första att säga att det här gäller
            att samsas och faktiskt utnyttja det bästa. Jag är också den första
            att medge att den konkurrens som har uppstått också har drivit
            på och lett till effektivare metoder i den offentliga vården.
            Jag tror att det behövs ett samspel som är vettigt och att villkoren
            för detta samspel är klara.
          </note>
          <note>
            Vad gäller FINSAM och den sortens projekt lade vi nyligen fram
            en proposition i vilken just betydelsen av samverkan betonades
            och där också pengar avsattes för samverkan. Sådan samverkan behöver
            vi alltså mer av.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1996/97:263 om homeopati
          </note>
          <note type="speaker">
            Anf. 24 Socialminister MARGOT WALLSTRÖM (s):
          </note>
          <note>
            Fru talman! Ragnhild Pohanka har frågat mig om jag avser att
            ta initiativ till en jämförelse mellan Sverige och övriga europeiska
            länder när det gäller alternativ medicin och/eller alternativa
            behandlingsmetoder. Vidare frågar hon om jag avser att verka för
            att homeopati och andra alternativa mediciner får fortsätta att
            användas på barn och om jag avser att verka för att höja alternativmedicinen
            till en högre status genom forskning och kartläggning av erfarenheterna.
          </note>
          <note>
            Bakgrunden till Ragnhild Pohankas interpellation är bl.a. Behörighetskommitténs
            förslag rörande den åldersgräns som begränsar möjligheterna att
            behandla barn inom det alternativmedicinska området. Kommittén
            föreslår att åldersgränsen skall höjas från gällande
          </note>
          <note>
            8 år till 15 år.
          </note>
          <note>
            Jag har för cirka två veckor sedan besvarat liknande frågor i
            kammaren från Görel Thurdin. Av mitt svar framgick bl.a. följande.
          </note>
          <note>
            Behandlingen av barn bör omgärdas av särskilda restriktioner.
            Åldersgränsen för behandlingen av barn inom det alternativmedicinska
            området är av stor betydelse för bl.a. föräldrar och barn och
            för förhållningssättet till alternativa behandlingsmetoder. Men
            det är samtidigt viktigt att balansen blir rimlig mellan de enskilda
            medborgarnas intresse av valfrihet i en vårdsituation och samhällets
            ansvar att garantera att barn och ungdomar får en säker och adekvat
            vård och behandling. Behörighetskommitténs förslag om en höjning
            av åldersgränsen har föranlett många kritiska synpunkter från
            föräldrar, alternativbehandlare och föreningar. Jag kan självfallet
            inte föregripa den fortsatta beredningen och inte heller regeringens
            ställningstagande men vill för egen del säga att jag i vart fall
            i dag inte ser tillräckligt starka skäl för en sådan höjning av
            åldersgränsen som utredningen föreslår.
          </note>
          <note>
            Under senare år har nya erfarenheter tillkommit inom det alternativmedicinska
            området. Det finns därför skäl att uppdatera kunskapsbasen genom
            t.ex.
          </note>
          <note>
            kartläggning av senare års forskning, alternativbehandlarnas
            utbildning samt omfattningen och patienternas erfarenheter av
            alternativ medicin. Alternativmedicinen verkar för många patienter
            vara ett uppskattat alternativ till den etablerade medicinen.
            Jag tycker därför att det är viktigt att gå vidare med dessa frågor
            och avser att närmare precisera hur detta skall ske inom kort.
          </note>
          <note>
            Beredningsarbetet inom departementet har ännu inte nått så långt
            att jag - utöver vad jag har sagt till
          </note>
          <note>
            Görel Thurdin - i dag kan gå närmare in på innehållet i det fortsatta
            arbetet med dessa frågor.
          </note>
          <note type="speaker">
            Anf. 25 RAGNHILD POHANKA (mp):
          </note>
          <note>
            Herr talman! Det är en glädje att få gå upp och tala i en av
            mina hjärtefrågor. Jag vill tacka för svaret.
          </note>
          <note>
            Jag har naturligtvis i riksdagsprotokollet tagit del av den debatt
            som följde av Görel Thurdins interpellation den 8 april. Min fråga
            var liknande den som togs upp i den förra interpellationen, och
            jag uppskattar att socialministern besvarar en fråga med så liknande
            innehåll med så litet tid emellan.
          </note>
          <note>
            Redan när jag var ung intresserade jag mig för alternativ till
            skolmedicinen. En hel del s.k. alternativa metoder och mediciner
            har nu, helt eller delvis, inlemmats i de allmänna behandlingsmetoderna
            och är alltså inte alternativa längre. Det gäller akupunktur och
            också flera andra mediciner.
          </note>
          <note>
            Jag vill trots allt skilja på å ena sidan mediciner som skrivs
            ut och behandlingsmetoder som utövas av väl utbildade homeopater,
            naprapater, kiropraktorer, m.fl., å andra sidan den sjukvård och
            de behandlingar som ges av någon med en tre veckor lång kurs bakom
            sig. För att kunna använda sig av de alternativa metoderna på
            rätt sätt behöver man långa och djupa studier. Ganska många sjuksköterskor
            och utbildade läkare använder sig av sådana metoder, och de har
            då den medicinska utbildningen till viss del avklarad.
          </note>
          <note>
            De alternativmedicinare som har auktoriserats av
          </note>
          <note>
            KAN, Kommittén för alternativmedicin, har basmedicinska kunskaper
            motsvarande minst 40 högskolepoäng. Men sedan har de ju också
            den specifika utbildningen som inte lyder under högskolans område.
          </note>
          <note>
            40 poäng låter inte så mycket, men ofta har de mycket mer. De
            flesta akupunktörer, homeopater, näringsoch naturmedicinare har
            oftast en fyraårig utbildning bakom sig innan de blir auktoriserade.
          </note>
          <note>
            Flera sjuksköterskor som vidareutbildar sig inom alternativmedicinen
            har kontaktats av Socialstyrelsen, som upplyst dem om att deras
            legitimation kan dras in om de fortsätter med detta. Detta är
            mycket beklagligt, och jag hoppas att det inte skall förekomma
            mer.
          </note>
          <note>
            Detta är inte något allmänt eller generellt, men det har dock
            förekommit. Man bör alltså ta vara på alla kunskaper och erfarenheter
            och samarbeta för patienternas bästa.
          </note>
          <note>
            Om man som lekman tillämpar allt som står i böcker, massmedier
            och kvällspress på sina anhöriga eller sina barn, kan det verkligen
            bli diskutabelt. I
          </note>
          <note>
            lagen betraktas man som en myndig och ansvarstagande person,
            medan den nya kommittén föreslår att man inte skall få använda
            sig av dem som har en lång utbildning bakom sig. Så det är liksom
            litet haltande här. Eftersom man i tidningarna naturligtvis inte
            utger sig för att vara experter blir det en viss skillnad.
          </note>
          <note>
            Inget annat land har de åldersbegränsningar som
          </note>
          <note>
            Sverige har när det gäller alternativmedicinska behandlingar
            av barn. Kvacksalverilagen har jag däremot inga invändningar mot,
            för den tycker jag skall finnas kvar. Det kan hända att den skall
            förändras på något sätt. Jag kan den inte utantill, men i stort
            sett är den bra. Redan den i dag gällande svenska lagen som säger
            att barn under åtta år inte får behandlas av alternativterpeuter
            saknar motstycke i andra länder. Detta bör man tänka över, så
            att man åtminstone inte höjer åldersgränsen.
          </note>
          <note>
            Från både ekonomiskt och humanistiskt perspektiv är det angeläget
            att snarast etablera ett samarbete mellan skol- och alternativmedicinen.
            Detta tillvaratar den samlade kunskapen på ett helt annat sätt
            än nu och ökar förståelsen mellan olika utövare av hälsooch sjukvård.
          </note>
          <note>
            Jag skulle vilja gå så långt som att säga att det nu är dags
            att ta oss ur de starka låsningar som finns inom kultur- och sjukvårdstradition,
            om vi vill förhindra en ekonomisk och mänsklig katastrof. Den
            lösning som vi eftersträvar är att ändra på det traditionella
            tankemönstret när det gäller hälsa och sjukdom i riktning mot
            den funktionella skolan.
          </note>
          <note>
            Jag vill också fråga om det är möjligt för socialministern att
            ta initiativ till den här typen av samarbete.
          </note>
          <note type="speaker">
            Anf. 26 Socialminister MARGOT WALLSTRÖM (s):
          </note>
          <note>
            Herr talman! Jag tror att det kan vara på sin plats att påminna
            om vad det är som gäller och varför den nuvarande åldersgränsen
            finns. Enligt vad jag har kunnat inhämta är utgångspunkten kvacksalverilagen,
            som finns nu, och lagen om förbud i vissa fall mot verksamhet
            på hälso- och sjukvårdens område. Förbudet mot behandling av bl.a.
            barn under åtta år omfattar den som mot ersättning undersöker
            eller behandlar någon i förebyggande, botande eller lindrande
            syfte, utan att vara hälso- och sjukvårdspersonal, dvs.
          </note>
          <note>
            utan att vara ställd under Socialstyrelsens tillsyn.
          </note>
          <note>
            Att man valde åldersgränsen åtta år var med tanke på att barnen
            då har börjat skolan och därmed står under regelbunden läkarundersökning
            och kontroll, där olämplig behandling kan uppdagas. Då de också
            kan förväntas att själva redogöra för symtom och effekter av behandling,
            torde risker för skador kunna elimineras. Så ser utgångspunkten
            ut för dagens regler. Jag tror att vi är överens om att barnen
            är särskilt skyddsvärda, att det är viktigt att man har regler
            som särskilt skyddar barnen.
          </note>
          <note>
            Det som jag har tittat på är Alternativmedicinkommittén, som
            snart har tio år på nacken, vars förslag inte genomfördes. Det
            blev en mycket hård kritik och mycket hård debatt. Mycket har
            hänt sedan dess.
          </note>
          <note>
            Jag håller med om att vi borde etablera en sorts samhällelig
            syn på dessa frågor. Jag tror inte att det blir enkelt, men vi
            borde faktiskt kunna komma ett steg längre. Vi vet ju att allmänhetens
            attityd till alternativmedicinsk behandling är mycket positiv.
            Alternativmedicinska kommittén redovisade att var femte vuxen
            hade fått alternativ behandling och att 70 % av befolkningen var
            positiv till sådan behandling. Det finns inga tecken på att denna
            positiva attityd har förändrats. Samtidigt får man önska att ingen
            i detta land använder aftontidningarna som någon sorts
          </note>
          <note>
            FASS eller ens som råd när det gäller att ta till alternativmedicinsk
            behandling.
          </note>
          <note>
            Vilken form vi nu skall välja - en parlamentarisk utredning eller
            om vi själva skall försöka att ta ett steg vidare - håller vi
            på att se över i departementet. Men min bedömning är att vi måste
            ta oss an frågan på ett tydligare sätt än hittills, för att försöka
            att komma ett steg längre mot någon form av samsyn eller i alla
            fall en redovisning av en offentlig inställning till hur detta
            skall fungera framöver.
          </note>
          <note type="speaker">
            Anf. 27 RAGNHILD POHANKA (mp):
          </note>
          <note>
            Herr talman! Jag fick svaret på den fråga som jag tänkte ställa,
            att frågan är under övervägande, vilket är positivt. Jag läste
            också för 14 dagar sedan att detta var socialministerns ställningstagande.
          </note>
          <note>
            Om en ny utredning tillsätts, vilket jag personligen och Miljöpartiet
            skulle önska, vore det då inte dags att ta med alternativmedicinska
            experter som doktor Aly, som förestår Tallmogården och som har
            en fullständig läkarutbildning, eller professor Per-Arne Öckerman,
            som är den i Sverige som har forskat mest kring alternativ medicin.
            Han är professor på ett laboratorium för klinisk kemi. Detta var
            ett par av de allra mest framträdande alternativmedicinarna, som
            också har en gedigen utbildning inom skolmedicinen. Det är ju
            viktigt att man inte tappar den biten. Här är det så att säga
            fråga om dubbla kompetenser. Ändå har de till stor del valt den
            alternativa behandlingen. De är ju inte alls några fiender till
            skolmedicinen, och det är ju viktigt att man inte får in den typen
            av alternativmedicinare. Då tror jag nämligen att det skulle bli
            konfrontation, och det är ju ingenting som man vill vara med om,
            för då kommer man ingen vart.
          </note>
          <note>
            Jag tycker att tyngdpunkten bör förskjutas från dagens traditionella
            skolmedicinska behandling av människor, som redan har hunnit bli
            sjuka, till en medveten förändring av livsstil och miljö. Alternativ
            medicin och forskning om denna bör kunna bli en sammanbindande
            länk. Jag tror att det också är viktigt med forskning.
          </note>
          <note>
            Jag vet Tallmogården under ett antal år hade mellan fyra och
            sex läkare och kanske åtta sjuksköterskor anställda, vilka begagnade
            sig av alternativ medicin.
          </note>
          <note>
            Men jag fick t.ex. en diabetesmedicin utskriven där också, så
            samarbetet fungerar mycket bra, och det är viktigt.
          </note>
          <note>
            Det är väldigt många vuxna som med sina barn och även för egen
            del först vänder sig till alternativmedicinen, därför att de vet
            att de där inte riskerar att få några biverkningar. Är det då
            kunniga människor som man kontaktar, så säger de t.ex.: Du får
            nog vända dig till lasarettet för en röntgen. Detta kan jag inte
            hjälpa dig med. Här behövs en kirurgisk behandling osv. Samarbetet
            skall alltså finnas där.
          </note>
          <note>
            Först kom det ju litet hot mot försäljning av hälsokostens kosttillskott
            och nu kommer hotet mot alternativa behandlingar, för det upplevs
            av många som ett hot. Några människor har kommit till mig och
            frågat om detta är ett mönster. Jag hoppas att det inte är det.
          </note>
          <note>
            Jag tycker att man i första hand skall granska behandlingen av
            skolmedicinen. Det har man gjort när det gäller antibiotika, och
            det är väldigt bra. Det har visat sig att antibiotika är oslagbart
            i vissa fall men att överutnyttjande har en skadlig verkan. Man
            skulle kanske också granska hur amfetamin används på barn.
          </note>
          <note>
            Ja, det finns många saker att göra.
          </note>
          <note type="speaker">
            Anf. 28 Socialminister MARGOT WALLSTRÖM (s):
          </note>
          <note>
            Herr talman! Jag vill egentligen bara lägga till en sak. Det
            är ju alldeles för tidigt att diskutera vilka experter och andra
            som man eventuellt skulle utse i en utredning. Vi skall också
            vara medvetna om att frågan är mycket kontroversiell. Det kommer
            säkert att väcka stor uppståndelse i det fall man nu tar ett nästa
            steg.
          </note>
          <note>
            Men det är ju också viktigt att se upp för det som är geschäft,
            kommersialisering av hela denna marknad och ett utnyttjande av
            människors rädsla för sjukdomar. Det förekommer faktiskt kvacksalveri,
            så det är viktigt att sätta gränser.
          </note>
          <note>
            Jag håller med Ragnhild Pohanka om att det finns mycket som redan
            har förts in i skolmedicinen, eftersom man har upptäckt att alternativ
            medicin, alternativa metoder och läkemedel och hjälp av olika
            slag har varit mycket verksamma. Det gäller just att hitta den
            där balansgången och att ha någon sorts vettig samhällssyn på
            de här företeelserna.
          </note>
          <note type="speaker">
            Anf. 29 RAGNHILD POHANKA (mp):
          </note>
          <note>
            Herr talman! Jag instämmer i det socialministern säger om risken
            för kommersialisering. Men den finns ju faktiskt också inom sjukvården,
            framför allt på läkemedelsområdet. Där finns ju nu, vad jag kan
            förstå, en bättre garanti för att man inte skall använda sig av
            de nyaste medicinerna utan av de bästa. Det kan ibland vara de
            nya medicinerna och ibland de gamla, beprövade. Naturligtvis måste
            det ske en utveckling här.
          </note>
          <note>
            Jag anser att vi inför år 2000 har en viktig folkhälsopolitisk
            uppgift att bygga en brygga mellan skolmedicin, miljömedicin och
            alternativmedicin. Jag ställer inte dessa mot varandra, det vill
            jag betona.
          </note>
          <note>
            Det skall man inte behöva göra. Jag tror att stora grupper i
            det svenska folket skulle tycka att det vore viktigt att få igenom
            det här. I en del länder får man ju också försäkringskassepengar.
            Så långt har jag inte gått att jag tänker mig att diskutera det.
            Det är absolut en mycket senare fråga. Det hör inte till dagens
            diskussion. Men det finns ändå en stor förståelse för gamla, beprövade
            metoder. Att vi vet att kinesisk och tibetansk medicin och homeopatisk
            medicin är bra beror ju inte alltid på forskning, men beprövad
            erfarenhet är det verkligen. Det finns mycket som är bra.
          </note>
          <note>
            Jag blev diagnostiserad av en läkare i Tibet, och han talade
            precis om min status. Det var sådan där ögondiagnostik. Jag hade
            inte trott på det tidigare.
          </note>
          <note>
            Han hade ju absolut ingen möjlighet att veta - utom att jag led
            litet av fetma, det kunde han ju se. Men något annat kunde han
            inte se. Det är intressant att se vilka kunskaper som finns bakom
            detta. Det kan gälla örtmedicin och kunskaper om naturen. Det
            kan också gälla hur balansen är mellan olika metaller i kroppen
            osv. Det är viktigt att man gör detta. Däremot tror jag inte på
            tre veckors kurs i kristallterapi.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1996/97:251 om utjämningssystemet
            för kommuner och landsting
          </note>
          <note type="speaker">
            Anf. 30 Inrikesminister JÖRGEN ANDERSSON (s):
          </note>
          <note>
            Herr talman! Görel Thurdin har frågat finansministern om han
            är beredd att lägga fram förslag som leder till att kommuner och
            landsting med nettoutflyttning ej missgynnas av inkomstutjämningssystemet.
            Arbetet inom regeringen är så fördelat att det är jag som skall
            svara på interpellationen.
          </note>
          <note>
            Bakgrunden till interpellationen är Statistiska centralbyråns
            årliga rapport om befolkningsutvecklingen i landet. Befolkningen
            ökar i de större städerna och universitetsorterna, medan andra
            delar av landet har befolkningsminskningar. Det leder till minskad
            skattekraft i sådana kommuner och landsting.
          </note>
          <note>
            Kommuner och landsting får högre kostnad per invånare om befolkningen
            minskar, eftersom vissa kostnader är mer eller mindre fasta och
            inte kan sänkas i samma takt som befolkningen minskar. I kostnadsutjämningssystemet
            finns en faktor som kompenserar för ökade kostnader till följd
            av befolkningsminskning.
          </note>
          <note>
            Kommuner och landsting med en skattekraft under riksgenomsnittet
            kompenseras nästan helt för befolkningsminskning i inkomstutjämningen.
            Om befolkningen i de mest kostnadskrävande åldrarna utgör en allt
            större andel av befolkningen, i takt med att befolkningen som
            helhet minskar, kompenseras kommunen även för detta i kostnadsutjämningen.
          </note>
          <note>
            Som Görel Thurdin påpekar, har det tillsatts en parlamentarisk
            kommitté som har fått till uppgift att följa upp och utveckla
            det nya utjämningssystemet för kommuner och landsting. Kommittén
            har ålagts att bedriva sitt arbete med inriktning på att förslag
            till förändringar kan träda i kraft år 2000.
          </note>
          <note>
            Frågan om befolkningsminskning är prioriterad i kommitténs arbete.
            I den nyligen presenterade vårpropositionen framhåller regeringen
            att utjämningssystemets effekter för resursfördelningen mellan
            kommuner och landsting med befolkningsminskning och sådana med
            befolkningsökning behöver belysas närmare.
          </note>
          <note>
            I avvaktan på kommitténs betänkande finner jag nu inte någon
            anledning att ta initiativ till förändringar i utjämningssystemet
            med anledning av nettoutflyttningen i vissa kommuner och landsting.
            Jag delar
          </note>
          <note>
            Görel Thurdins uppfattning att befolkningsminskningen är ett
            problem för många kommuner och landsting och utesluter inte att
            förändringar i utjämningssystemet med anledning av detta kan bli
            nödvändiga framöver. Jag anser dock att det för närvarande inte
            finns någon anledning att föregripa den parlamentariska kommitténs
            arbete.
          </note>
          <note type="speaker">
            Anf. 31 Andre vice talman GÖREL THURDIN (c):
          </note>
          <note>
            Herr talman! Jag tackar inrikesministern för detta svar. Jag
            var på sätt och vis beredd på det. Det sitter ju en arbetsgrupp
            och synar systemet med kommunal skatteutjämning i sömmarna. Jag
            ser dock en öppning i svaret, att inrikesministerns är öppen för
            att man tittar på just vilka effekter bl.a. den här befolkningsfaktorn
            har fått. Det blir gruppen som får komma med förslag.
          </note>
          <note>
            Samtidigt känner jag att vi ser litet annorlunda på just den
            här frågan. Jag har ju ställt frågan med utgångspunkt från situationen
            i Västernorrlands län.
          </note>
          <note>
            Även om det är flera län som drabbats av befolkningsminskningar,
            har just Västernorrlands län genomgått en extrem befolkningsminskning,
            kan man säga, från 1994 till 1996. Under två år har befolkningen
            minskat med nästan 1 ½ %. Det är just denna tid som är avgörande
            för befolkningsfaktorn när man räknar fram underlaget för skatteutjämningen.
            Det är det som har lett till att Västernorrlands län är ett särskilt
            problem i det här sammanhanget.
          </note>
          <note>
            Det är ju inte bara ett år som det här kommer att inträffa. Detta
            med den här skillnaden kommer att inträffa år efter år. Det kommer
            naturligtvis att slå oerhört kraftigt mot ett län som tidigare
            har uppfattats som innehållande en hel del stödområden. Tre städer
            ingår och har ingått i stödområden. Det finns en väldigt stor
            glesbygd och stora avstånd. Vi har också vägar som onekligen är
            några av de sämsta i hela landet. Det här är beklagligt. Det är
            egentligen det här systemet med inkomstutjämning, som inte har
            utsatts för nämnvärd kritik, som man måste lyfta fram i det här
            sammanhanget.
          </note>
          <note>
            Det här är en omfördelning i systemet. Jag kan i och för sig
            acceptera omfördelningar om de så att säga inte slår undan benen,
            om det finns en möjlighet att anpassa sig till dem. Jag accepterar
            dock inte storleken på den här omfördelningen, det gör jag faktiskt
            inte. För Västernorrlands del gör det 140 miljoner kronors skillnad
            beroende på just befolkningsfaktorn, på vilken befolkningsmängd
            man använder. Det är beror alltså på om man använder den befolkningsmängd
            som skatteunderlaget egentligen är framtaget utifrån eller om
            man använder en annan befolkningsmängd, nämligen den som har minskat
            med 1 ½ %.
          </note>
          <note>
            Det betyder att vi har ett metodfel i materialet. Om det var
            tänkt så att det här metodfelet skulle finnas, kan jag inte avgöra.
            Jag tycker att det är väldigt olyckligt om har man varit så inriktad
            på att göra de här omfördelningarna. Det finns t.ex. 7 vinnare
            och
          </note>
          <note>
            19 förlorare bland landstingen. Stockholms läns landsting och
            kommunerna Stockholm, Göteborg,
          </note>
          <note>
            Malmö, Umeå och Uppsala är de största vinnarna. De största förlorarna
            är landstingen och kommunerna i skogslänen. Det blir liksom litet
            för häftigt. Man kan inte uppfatta att t.ex. Umeå skulle tillhöra
            den här kategorin, att de skulle vara så utsatta. Umeå har jag
            nära mig, så jag har sett jämförelser i tidigare skeden mellan
            kommuner. Då kan man i och för sig säga att det finns kommuner
            inom Västerbottens län som har oerhört stora problem. Det är jag
            också medveten om.
          </note>
          <note>
            Men jag vill ändå ställa frågan till inrikesministern:
          </note>
          <note>
            Hur går resonemanget när det gäller befolkningsfaktorn?
          </note>
          <note type="speaker">
            Anf. 32 LENNART HEDQUIST (m):
          </note>
          <note>
            Herr talman! Det kan sägas mycket om utjämningssystemet när det
            gäller kommuner och landsting.
          </note>
          <note>
            Den allvarligaste invändningen på sitt sätt, bortsett från det
            rent grundlagstridiga i inomkommunal utjämning, är att det i systemet
            saknas incitament för kommuner och landsting att bidra till landets
            ekonomiska tillväxt genom en ökning av skatteunderlaget och därmed
            av den egna skattekraften.
          </note>
          <note>
            Vi moderater har visat hur man skulle kunna föra in kraftiga
            incitament, samtidigt som utjämningssystemets grundläggande uppgift
            behålls, nämligen att utjämna skattekraft och tillföra medel till
            de kommuner och landsting som för sina uppgifter har en otillräcklig
            skattekraft. Jag ville säga detta, eftersom frånvaron av incitament
            för kommuner och landsting att bidra till en ekonomisk tillväxt
            i landet är väldigt allvarlig, om man nu vill se att det blir
            en ekonomisk tillväxt i vårt land.
          </note>
          <note>
            Det finns en fördel med dagens system och det är just att det
            är invånarrelaterat. Det innebär att det sker en automatisk anpassning
            av såväl skatt som bidragsunderlag vid en befolkningsförändring.
            En ökning av befolkningstalet ger högre intäkter och en minskning
            ger lägre intäkter, även om det i kostnadsutjämningssystemet finns
            en kompensation till de kommuner och landsting som har en befolkningsminskning.
            Rubbas det här systemet kommer, om nya pengar inte tillförs, detta
            att finansieras av landets tillväxtregioner - tillväxtregioner
            som måste bygga ut den samhälleliga servicen vid befolkningsökningar.
          </note>
          <note>
            Jag finner det ganska anmärkningsvärt om regeringen nu skulle
            vara inne på tankegången att kompensera de kommuner och landsting
            där befolkningen minskas ännu mera. Det leder till att tillväxtregionerna
            får sämre ekonomiska förutsättningar. Det är ju via tillväxt i
            det här landet som vi kan lösa våra problem, inte genom att slå
            in på en ytterligare omfördelning.
          </note>
          <note>
            Jag ville fråga inrikesministern om detta, för svaret här kan
            ju tolkas som att man är inne på tankegångar om att ytterligare
            kompensera befolkningssvaga regioner som redan har kompenserats
            väldigt mycket i dagens utjämningssystem.
          </note>
          <note type="speaker">
            Anf. 33 Inrikesminister JÖRGEN ANDERSSON (s):
          </note>
          <note>
            Herr talman! Jag konstaterar att Görel Thurdin och Lennart Hedquist
            har rätt så divergerande uppfattningar i den här frågan. För att
            kommentera de inlägg som gjorts kan jag säga följande. Jag är
            väl medveten om de problem som Västernorrlands län brottas med.
            Västernorrlands län är väl det län som har haft stora befolkningsminskningar
            och som har väldigt stora bekymmer. Jag har fått riklig information
            om det av länets landshövding Börje Hörnlund.
          </note>
          <note>
            Anledningen till att jag tycker att det är så angeläget att just
            den kommitté som vi har tillsatt och som har Lars Erik Eriksson
            som ordförande får titta på frågan är att det inte handlar om
            okomplicerade frågor. Man skall inte underskatta problemen genom
            att kanske rycka i en tåt, därför att då uppkommer andra problem.
            Skatteutjämningskommittén måste få titta närmare på helheten.
            Jag har pekat på att vi är väl medvetna om att det finns ett problem
            just med kommuner som har en stor befolkningsminskning. Det är
            väl det som Skatteutjämningskommittén nu tittar litet extra på.
          </note>
          <note>
            Jag började min kommunalpolitiska bana i början av 70-talet och
            avslutade den i början av 90-talet, så den är relativt lång. Under
            de åren har nog fem eller sex skatteutjämningsutredningar passerat
            revy. Efter varenda skatteutjämningsutredning och därpå följande
            proposition liksom därpå följande riksdagsbeslut har det alltid
            varit några kommuner som upplevt sig som förlorare. Man vill då
            ha en ny utredning, och sedan sätts det hela i gång. Därmed får
            man samma process igen.
          </note>
          <note>
            Millimeterrättvisa kommer vi naturligtvis aldrig att uppnå i
            ett skatteutjämningssystem. Jag tycker ändå att nuvarande system
            har fungerat bra. Där finns det dock vissa saker som man behöver
            titta ytterligare på, bl.a. det som Görel Thurdin nämner. Det
            gäller också några andra saker som man fått tilläggsdirektiv om.
            LSS bör man också titta närmare på. I stort sett tycker jag ändå
            att systemet har hållit som det var meningen att det skulle hålla.
          </note>
          <note>
            Lennart Hedquist, jag tror faktiskt inte att det är något problem
            med att kommunerna inte bidrar till tillväxten. Jag förstår resonemanget
            om skatteunderlaget. Lennart Hedquist menar beträffande detta
            med utjämning och skattekraft att det inte finns något incitament
            för att dra till sig aktiviteter. Jag tror inte att det här har
            den effekten. Jag dristar mig till att säga att kommunalmän brukar
            vara rätt så angelägna om att det skall vara aktivitet i den egna
            kommunen. När t.ex. försvarsfrågan och detta med vilka platser
            i vårt land som skulle bli av med sina regementen diskuterades
            var det en oerhörd aktivitet från kommunalmännens sida. Man ville
            behålla sina respektive regementen. Man brydde sig inte om att
            det från skatteinkomstsynpunkt egentligen var fråga om ett mycket
            litet inflytande. Jag tror nog att kommunalmännen är rätt angelägna
            om att dra till sig aktiviteter och om att dessa inte bromsas
            just av den här frågan.
          </note>
          <note>
            Avslutningsvis vill jag säga att regeringen naturligtvis inte
            är färdig med något som helst ställningstagande i frågan om ändringar
            i skatteutjämningssystemet. Därtill kommer att detta måste analyseras
            ordentligt av Skatteutjämningkommittén, som just nu gör en sådan
            analys.
          </note>
          <note type="speaker">
            Anf. 34 Andre vice talman GÖREL THURDIN (c):
          </note>
          <note>
            Fru talman! Även jag konstaterar att det finns en skillnad mellan
            min och Lennart Hedquists uppfattning i den här frågan. Jag tycker
            att jag ändå tydligt visat att det fanns en beredskap för ett
            slags omfördelning i samband med att man gjorde ett annorlunda
            kommunalskatteutjämningssystem. Vad jag menar är att det har blivit
            en så kraftig omfördelning att man inom ett län inte kommer att
            kunna upprätthålla den grundläggande nivån för vård, omsorg och
            utbildning innan det här är färdigt.
          </note>
          <note>
            Om vi nu pratar om tillväxtregioner skall man vara på det klara
            med att t.ex. vi i Västernorrlands län haft väldigt stora investeringar
            i omfattande fast egendom i samband med de stora skogsindustrierna
            och processindustrierna. Vi har också andra stora industrier i
            länet där man investerar i fast egendom, medan människor blir
            arbetslösa. Den utvecklingen har ju den här industridelen genomgått.
            Likaså har vi dyra anläggningar i form av kraftverksbyggnader
            som tidigare beskattades i länet och i kommunerna, vare sig det
            var fråga om garantibelopp eller det var fråga om andra saker.
            Nu har vi en fastighetsbeskattning på statlig nivå. För Ragunda
            kommun, för att nämna en kommun i ett annat län, skulle just fastighetsbeskattningen
            beträffande kraftverk ha inneburit att man slapp kommunalskatt
            över huvud taget. Tala om omfördelning!
          </note>
          <note>
            På något sätt måste man vara på det klara med vilken förändring
            som samhället har genomgått och hur det i så fall har slagit i
            form av omfördelningar på andra skatteområden.
          </note>
          <note>
            Lennart Hedquist, när det gäller detta med tillväxtregioner tittade
            man i New York en gång närmare på tillväxtdelarna i staden. Man
            såg bl.a. att det var en väldigt dålig tillväxt i Bronx. Därför
            tog man bort allting där. Vad inträffade? Jo, det blev en stor
            kriminell del. Det blev en fullständig förslumning och rena katastrofområdet,
            just på grund av det tillväxttänkande som Lennart Hedquist företräder.
            Också jag är för tillväxt, men det måste på något sätt vara en
            tillväxt som tillgodoser basbehov, grundläggande behov och krav
            på kvalitet av olika slag. Då kan man inte göra en så kraftig
            omfördelning. Det är därför som jag har ställt den här interpellationen.
            Jag upplever att jag ändå har fått ett gensvar från inrikesministern
            så till vida att man har observerat att bl.a. Västernorrlands
            län är utsatt för ett speciellt tryck i det här sammanhanget.
          </note>
          <note>
            Vi i Centerpartiet ställde upp på kommunalskatteutjämningen,
            och det gjorde även mina partikamrater hemma i länet. Men ingen
            hade egentligen observerat den här befolkningsfaktorn. Det är
            den som har slagit till på det här sättet. Jag utgår ifrån att
            det finns en öppenhet hos regeringen om kommittén, som har en
            enligt mitt förmenande mycket klok ordförande, kommer fram till
            att det här har skett en alltför kraftig förändring och att man
            måste förändra beräkninsgrunden.
          </note>
          <note type="speaker">
            Anf. 35 LENNART HEDQUIST (m):
          </note>
          <note>
            Fru talman! Jag kan hålla med om att kommittén har en grannlaga
            uppgift att gå igenom hur systemet har slagit. Jag tilltror kommittén
            möjligheter att göra det på ett korrekt och objektivt sätt. Men
            Görel
          </note>
          <note>
            Thurdin gör en litet karikerad beskrivning av min argumentation.
            Uppvuxen i Västerbottens län och efter ha bott även i Västernorrlands
            län känner jag väl förhållandena där. Men jag vet också att man
            i kostnadsutjämningssystemet i hög grad tagit hänsyn till sådana
            faktorer som befolkningsminskning. Vad jag pekat på är att spegelbilden,
            om man gör så att det leder till rubbningar i systemet, blir att
            man ytterligare försämrar möjligheterna för tillväxt i regionerna.
          </note>
          <note>
            Jörgen Andersson var inne på hur kommunerna t.ex. slår vakt om
            sina regementen. Men detta har mer med just invånarantalet att
            göra än med skattekraften.
          </note>
          <note>
            Kommunerna är väldigt rädda att mista invånare, för då minskar
            intäkterna. Däremot är skattekraften inte lika intressant, eftersom
            den utjämnas till fullo. Det är där man behöver förstärka incitamenten.
          </note>
          <note>
            Det intressanta med den fråga om Görel Thurdin tagit upp är att
            vi har ett bra system att följa bidragsgivningen till kommunerna
            utifrån invånarantalet.
          </note>
          <note>
            Men, Jörgen Andersson, vi har inte ett lika bra system när vi
            fördelar statliga anslag. Det gör alltså att det kan tyckas konstigt
            för Görel Thurdin att Västernorrlands läns länsstyrelse får väldigt
            rikliga anslag per invånare i förhållande till andra länsstyrelser,
            eller polismyndigheten i Västernorrland. Hallands län och
          </note>
          <note>
            Uppsala län missgynnas i det avseendet eftersom staten inte har
            ett lika bra system som kommunerna.
          </note>
          <note type="speaker">
            Anf. 36 Inrikesminister JÖRGEN ANDERSSON (s):
          </note>
          <note>
            Fru talman! Jag tror att jag har gått igenom den här frågeställningen
            rätt ingående. Jag vet att Skatteutjämningskommittén arbetar intensivt
            och har prioriterat dessa frågor. Jag utgår från att den inom
            en icke alltför avlägsen framtid kommer med någon idé om hur man
            skall hantera detta.
          </note>
          <note>
            Lennart Hedquist säger att det är befolkningsunderlaget som är
            incitamentet för kommunalmännens och kommunalkvinnornas agerande.
            Det må så vara, men då finns det incitament för att dra till sig
            verksamheter. Det visar att de är fullt tillräckliga.
          </note>
          <note>
            Fördelningen av länsanslagen på olika länsmyndigheter kanske
            inte riktigt hör hemma i skatteutjämningsdebatten.
          </note>
          <note type="speaker">
            Anf. 37 Andre vice talman GÖREL THURDIN (c):
          </note>
          <note>
            Fru talman! Jag var tvungen att ta till orda igen.
          </note>
          <note>
            Det kan inte vara riktigt rimligt att man beräknar en skattekraft
            utifrån en inkomst som bygger på en viss folkmängd så att det
            är en större folkmängd som har tjänat ihop inkomsten än den som
            den delas bland när det kommer till kritan. Har det då skett en
            så kraftig befolkningsminskning som 1 ½ % på två år, måste även
            Lennart Hedquist inse att en sådan beräkningsmetod leder till
            en fullständigt felaktig hantering av det hela. Man rycker undan
            underlaget för hela länet genom att göra på det här sättet. Sett
            kommunvis är det faktiskt de kommuner dit vi i sysselsättningssammanhang
            och annars på alla sätt försöker lokalisera verksamheter - Kramfors,
            Skellefteå, Ånge - som drabbas oerhört hårt, medan Sundsvalls
            kommun klarar sig skapligt. Det finns ingen större skillnad naturligtvis
            med den här beräkningsmetoden.
          </note>
          <note>
            Detta gynnar i förlängningen inte tillväxtdelarna heller. Allt
            hänger ihop. Det finns ett sammanhang mellan kommuner som har
            det besvärligt att få befolkningen att stanna och kommuner i andra
            områden.
          </note>
          <note>
            Det helhetsperspektivet saknas om man bara slår fast att om tillväxtregionerna
            blir tillgodosedda är allt bra.
          </note>
          <note>
            Så kan vi inte se det i fortsättningen, den sortens politik har
            vi inte haft i Sverige.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.46 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            10 § Frågestund
          </note>
          <note type="speaker">
            Anf. 38 TALMANNEN:
          </note>
          <note>
            Kammarens sammanträde återupptas nu för riksdagens frågestund.
            I dagens frågestund medverkar inrikesminister Jörgen Andersson,
            justitieminister
          </note>
          <note>
            Laila Freivalds, statsrådet Pierre Schori, miljöminister
          </note>
          <note>
            Anna Lindh, försvarsminister Björn von Sydow, statsrådet Maj-Inger
            Klingvall, jordbruksminister Annika
          </note>
          <note>
            Åhnberg och statsrådet Leif Pagrotsky.
          </note>
          <note>
            Inrikesministern besvarar såväl allmänpolitiska frågor som frågor
            inom sitt eget ansvarsområde i regeringen. Frågorna till övriga
            statsråd förutsätts beröra deras ansvarsområden i regeringen.
            Jag lämnar ordet fritt för frågor.
          </note>
          <note>
            Rättsväsendet
          </note>
          <note type="speaker">
            Anf. 39 GUN HELLSVIK (m):
          </note>
          <note>
            Fru talman! Polisen i Södertälje har fått kraftig kritik för
            att man dröjt med att registrera inkomna anmälningar. Uppenbarligen
            anser JO att ansvaret ligger hos regering och riksdag. JO har
            därför följdriktigt sänt sitt beslut till dessa institutioner.
          </note>
          <note>
            Domare som befunnits ha begått tjänstefel har sluppit påföljd
            då domstol konstaterat att orsaken stod att finna i orimlig arbetsbörda.
          </note>
          <note>
            Österåkeranstaltens chef, Ann-Britt Grünewald, har hoppat av
            i protest mot besparingarna. Exemplen visar att rättsväsendet
            brottas med allvarliga problem, vilka riskerar rättssäkerheten
            och rättstryggheten för svenska folket.
          </note>
          <note>
            Efter omfattande nedrustning föreslås nu en anslagsökning för
            hela rättsväsendet med netto 136
          </note>
          <note>
            miljoner kronor.
          </note>
          <note>
            Min fråga till justitieministern är: Vilka av dagens många allvarliga
            problem inom rättsväsendet avser regeringen lösa med hjälp av
            den föreslagna ramökningen?
          </note>
          <note type="speaker">
            Anf. 40 Justitieminister LAILA FREIVALDS (s):
          </note>
          <note>
            Fru talman! Reformering och effektivisering av rättsväsendet
            är icke enbart en budgetfråga. Det är en fråga om att modernisera
            och rationalisera rättsväsendets arbetsmetoder, bl.a. med utnyttjande
            av modern teknik. Jag kan dessvärre konstatera att under Gun
          </note>
          <note>
            Hellsviks tid hände praktiskt taget ingenting i det avseendet.
            Det var det som lade grunden till att bl.a.
          </note>
          <note>
            polismyndigheterna inte förberedde sig för att möta kravet att
            klara sina uppgifter inom ramen för den budget de har.
          </note>
          <note>
            Tvärtom utvecklades metoder som gjorde att man vande sig vid
            att varje gång nya uppgifter lades på myndigheterna krävde det
            tillförsel av nya resurser utan att det innebar utveckling av
            arbetsmetoderna och effektiviteten.
          </note>
          <note>
            Detta har icke varit bra för svenskt rättsväsende.
          </note>
          <note>
            Sedan ett par år tillbaka genomför vi nu en omfattande översyn
            och modernisering av rättsväsendet.
          </note>
          <note>
            Det innebär bl.a. att utbildnings- och utvecklingsprojekt genomförs,
            att ny teknik används i rättsväsendets olika led. Det kommer att
            leda till att vi får ett bättre fungerande rättsväsende, en effektivare
            polis inom de givna ramarna.
          </note>
          <note>
            Resurserna till rättsväsendet är också oerhört viktiga. Vi ser
            i vilken utsträckning rättsväsendets olika delar kan moderniseras
            och rationaliseras och därefter överväger vi vilket resurstillskott
            som behövs.
          </note>
          <note>
            Vi kommer att tillföra rättsväsendet de resurser som de behöver.
          </note>
          <note>
            Jag vill påpeka att moderaterna i sin budget för året, när det
            gäller polisen, inte föreslog ett öre mer än vad socialdemokraterna
            föreslog för den lokala polisverksamheten.
          </note>
          <note type="speaker">
            Anf. 41 GUN HELLSVIK (m):
          </note>
          <note>
            Fru talman! För det första fick jag inget svar, vilket visar
            att det inte finns någon analys bakom förslaget med 136 miljoner
            netto extra för 1998.
          </note>
          <note>
            För det andra upprepar justitieministern ständigt frågan om innevarande
            års budget, där vi moderater föreslog 100 miljoner plus 27 miljoner,
            avseende polisen. Den som läser våra texter ser att det inte finns
            villkorat att det är fråga om några pengar som skall bli över
            om vi exempelvis inte påbörjar förberedelserna för Schengen. Jag
            säger det för jag vet att justitieministern annars kommer att
            ta upp just detta.
          </note>
          <note>
            För det tredje, när det gäller den fråga jag hade om de 136 miljoner
            kronorna, konstaterar nuvarande rikspolischefen, som har stöd
            av rikspolisstyrelsens styrelse, att man behöver minst 300 miljoner
            kronor extra bara för att klara den operativa verksamheten
          </note>
          <note>
            1998. Det har gått två och ett halvt år, så rimligen borde den
            höga effektivitet, som man själv säger utmärker den nuvarande
            regeringen, ha gett effekt.
          </note>
          <note type="speaker">
            Anf. 42 Justitieminister LAILA FREIVALDS (s):
          </note>
          <note>
            Fru talman! Det finns naturligtvis en analys bakom vårpropositionen.
            Den närmare innebörden av den kommer i budgetpropositionen i september.
          </note>
          <note>
            Vid sidan av det nettotillskott som föreslås inom ramarna kommer
            naturligtvis en omfördelning av utgiftsområdets medel att ske.
            Som Gun Hellsvik kanske känner till finns det ett överskott på
            flera håll inom rättsväsendet. Vi skall naturligtvis se till att
            de pengar som inte kommer till användning på ett ställe kommer
            till användning där de behövs.
          </note>
          <note>
            När det gäller moderaternas budget tycker jag att rätt skall
            vara rätt. Där angavs att de extra medel som moderaterna ville
            föreslå skulle gälla Schengensamarbetet och utbildning av poliser.
            Ingenting till den lokala polisverksamheten.
          </note>
          <note>
            Fiske i Norrlands älvar
          </note>
          <note type="speaker">
            Anf. 43 PER-OLA ERIKSSON (c):
          </note>
          <note>
            Fru talman! Jag vill vända mig till jordbruksministern. Min fråga
            kanske inte har den största rikspolitiska betydelse, men den har
            stor betydelse för berörda människor i regionen.
          </note>
          <note>
            I olika norrlandsälvar, bl.a. Kalix älv i Norrbottens län, har
            människor i generationer fiskat lokalt.
          </note>
          <note>
            Byalagen har gått samman. Det är viktigt för bysammanhållningen
            och gemenskapen. De förhindras nu att fortsätta sina mångåriga
            traditioner.
          </note>
          <note>
            Jag tycker att det är viktigt att man har den möjligheten.
          </note>
          <note>
            Jag vill fråga jordbruksministern om hon delar min uppfattning
            om betydelsen av att man har ett fiske som ger möjlighet för människor
            i en by att samlas och utöva en gemensam aktivitet och vilka åtgärder
            jordbruksministern tänker vidta för att man skall ha den möjligheten.
          </note>
          <note type="speaker">
            Anf. 44 Jordbruksminister ANNIKA ÅHNBERG (s):
          </note>
          <note>
            Fru talman! Jag delar uppfattningen att det är viktigt att bevara
            den här typen av värdegemenskap. Men till skillnad från Per-Ola
            Eriksson vill jag framhålla att detta är en fråga inte bara av
            riksbetydelse utan också av global betydelse. Det handlar nämligen
            om nödvändigheten av att bevara biologisk mångfald.
          </note>
          <note>
            Bakgrunden till att vi på olika sätt försöker reglera och begränsa
            fisket i älvarna är att de vilda laxstammar vi har i vårt land
            har så svårt att överleva och utvecklas. De är faktiskt utrotningshotade.
            Det är det som ligger bakom att Fiskeriverket, som är ansvarig
            myndighet, på olika sätt begränsar och reglerar fisket.
          </note>
          <note>
            Jag är fullt medveten om att detta ibland kan skapa konflikter
            och att det för de människor som under en lång livstid haft tillgång
            till det här fisket är svårt att förstå varför de här begränsningarna
            görs. Man upplever ibland också att de drabbar orättvist.
          </note>
          <note>
            Vad vi avser att göra, är det vi redan gör, nämligen att ständigt
            hålla frågan under bevakning och hela tiden försöka förena ambitionen
            att bevara de vilda laxstammarna med möjlighet till fiske för
            olika grupper av människor.
          </note>
          <note type="speaker">
            Anf. 45 PER-OLA ERIKSSON (c):
          </note>
          <note>
            Fru talman! Jag förstår och delar jordbruksministerns uppfattning
            när det gäller att slå vakt om biologisk mångfald. På den punkten
            har vi en gemensam syn.
          </note>
          <note>
            Men det är svårt att förklara detta för människor, och säga till
            sju pensionärer i en by att de inte får använda en fisketradition
            som gällt under generationer medan man släpper dit andra som kommer
            och fiskar på annat sätt. Jag tror att fritidsfisket många gånger
            utgör ett lika stort hot mot laxbeståndet i de här områdena.
          </note>
          <note>
            Jag vill fråga jordbruksministern på vilket sätt man tänker följa
            upp och redovisa åtgärderna så att man stärker sammanhållningen
            i byarna, samtidigt som man klarar den biologiska mångfalden.
          </note>
          <note type="speaker">
            Anf. 46 Jordbruksminister ANNIKA ÅHNBERG (s):
          </note>
          <note>
            Fru talman! Jag kan försäkra Per-Ola Eriksson att vi ständigt
            följer frågan och ständigt har den aktuell både på Jordbruksdepartementet
            och på Fiskeriverket.
          </note>
          <note>
            Vi brottas faktiskt ständigt med frågan att finna den rimliga
            fördelningen så att det finns tillgång till fiske och så att vi
            tar vårt ansvar och ser till att bevara laxstammarna.
          </note>
          <note>
            Det finns säkert många tillfällen då det är möjligt för oss att
            återkomma och redovisa utvecklingen av arbetet, t.ex. i samband
            med den skrivelse som vi lämnar till riksdagen under hösten och
            som handlar just om bevarande av biologisk mångfald.
          </note>
          <note>
            Jag är säker på att vi får många tillfällen att diskutera denna
            fråga.
          </note>
          <note>
            Enprocentsmålet för bistånd
          </note>
          <note type="speaker">
            Anf. 47 LENA KLEVENÅS (s):
          </note>
          <note>
            Fru talman! Jag har en fråga till biståndsministern.
          </note>
          <note>
            Jag är mycket sorgsen över den kraftiga neddragningen av det
            svenska biståndet. Nu aviseras i vårpropositionen en liten höjning,
            och att vi, inte 1998 eller
          </note>
          <note>
            1999 men år 2000, skulle kunna komma upp till 0,72.
          </note>
          <note>
            Min fråga är: Hur länge bedömer biståndsministern att det kommer
            att dröja innan vi åter kan uppnå enprocentsmålet? Är det den
            här takten vi skall ha i ökningen? Den svenska ekonomin förbättras
            ju enligt prognosen ganska avsevärt. Jag undrar över om det finns
            någon bedömning av takten i återgången till enprocentsmålet.
          </note>
          <note type="speaker">
            Anf. 48 Statsrådet PIERRE SCHORI (s):
          </note>
          <note>
            Fru talman! Jag är biståndsminister men också kollektivt delaktig
            i regeringens huvudambition att bekämpa arbetslösheten och få
            ordning på Sveriges finanser, som i sin tur kan se till att vi
            kan upprätthålla våra sociala system och vår internationella solidaritet.
          </note>
          <note>
            Jag tycker att det är glädjande när vi har satsat så hårt i vårpropositionen
            på att stärka kommuner och landsting, bekämpa arbetslösheten,
            osv. att vi ändå utanför denna huvudinriktning kan signalera både
            till svenska folket, som är engagerat, och till omvärlden att
            vi kommer att börja att klättra upp från 0,7 % i riktning mot
            enprocentsmålet.
          </note>
          <note>
            Vi vet att biståndsflödena minskar drastiskt i omvärlden. Sverige
            ger här en annorlunda, positiv signal genom att vi år 2000 kommer
            att anslå drygt 400 nya miljoner. I vilken takt vi därefter skall
            gå kan jag inte greppa nu. Men vi har sagt att vi när ekonomin
            så tillåter skall fortsätta att gå mot enprocentsmålet.
          </note>
          <note type="speaker">
            Anf. 49 LENA KLEVENÅS (s):
          </note>
          <note>
            Fru talman! Jag är orolig att den signal som vi har skickat ut
            är litet tvetydig. Samtidigt som vi aviserar höjningen på uppåt
            400 miljoner år 2000 drar vi för nästa år in 500 miljoner i reservationer
            som skall gå till arbetslöshetsbekämpningen. Visst är det ett
            gott ändamål. Men jag undrar ändå: Kan man ha kvar ett mål om
            en återgång till 1 % när takten tycks vara sådan att det tar mer
            än 40 år? Då lär biståndsministern vara uppåt 100 år. Jag vädjar
            till övriga regeringsledamöter. Finns det ingen fundering över
            takten mot målet? Kan man ha ett mål som ligger så långt borta
            att ingen av er då kanske är i livet, och inte jag heller? Kan
            vi lova att det?
          </note>
          <note type="speaker">
            Anf. 50 Statsrådet PIERRE SCHORI (s):
          </note>
          <note>
            Fru talman! Jag har ständigt försökt säga att det egentligen
            är viktigare med biståndets innehåll än denna exercis om nivån.
            Just det som Lena Klevenås tog upp, att man har dragit in 500
            miljoner i reservationer som Sida har haft, är ett uttryck för
            att vi inte fullt ut har kunnat använda de medel vi avsatt på
            grund av underutvecklingens olika villkor. Man har inte kunnat
            använda dessa 500 miljoner. De är ointecknade. Därför har vi sagt:
            Då tar vi dem.
          </note>
          <note>
            Takten vi har, tillväxten i ekonomin och kronans förstärkning
            innebär att vi får ut mycket av de pengar som vi avsätter för
            den internationella solidariteten.
          </note>
          <note>
            400 nya miljoner år 2000 är inte dåligt. De skall vi använda
            väl för strategiska insatser.
          </note>
          <note type="speaker">
            Anf. 51 INGRID NÄSLUND (kd):
          </note>
          <note>
            Fru talman! Pierre Schori nämner här de reservationer som finns.
            Det kan finnas ett samband mellan de låsningar man har till olika
            landramar och de avtal som har ingåtts med länder som gäller ganska
            många år. När inte landet har kunnat tillgodogöra sig medlen har
            det blivit stora reservationer. Det kan inte tyda på att behoven
            har minskat. Det vet vi att de knappast kan ha gjort, med tanke
            på att så många andra länder skär i sitt bistånd. I stället kan
            det vara ett tecken på att man kanske inte alltid har administrerat
            biståndet på ett riktigt rätt sätt, och därför har reservationerna
            uppkommit.
          </note>
          <note>
            Jag vill i detta sammanhang fråga om Pierre
          </note>
          <note>
            Schori ser något sådant samband, och att det kan ha med administration
            att göra. Jag vill nämna att vi har minst två stora humanitära
            katastrofer, om jag inte räknar f.d. Jugoslavien. Det gäller Zaire
            och Nordkorea. Nog finns det behov alltid.
          </note>
          <note type="speaker">
            Anf. 52 Statsrådet PIERRE SCHORI (s):
          </note>
          <note>
            Fru talman! När det gäller insatser vid humanitära katastrofer
            fattade regeringen just i dag ett beslut om en insats i Nordkorea.
            Beträffande den andra katastrofen vid de stora sjöarna är det
            inte bristen på biståndsmedel som är problemet utan tillgängligheten,
            att nå flyktingarna och de nödlidande, på grund av de stridigheter
            som pågår där. Det saknas inte mediciner.
          </note>
          <note>
            De ligger lagrade på flygplatser för att flygas in, men man kan
            inte flyga in dem. Det är inte det som är problemet, och inte
            heller att Sverige inte skulle satsa tillräckligt. Vi gör stora
            insatser på detta område.
          </note>
          <note>
            Det är heller inte så att vi är låsta av våra landramar i de
            samarbetsländer vi har. Där det har uppstått flaskhalsar och problem
            gagnar det inte saken att man öser in ännu mer pengar. Tvärtom.
            Då skall man tänka över tillsammans med dem vi samarbetar med
            hur vi bäst kan gagna dem genom att bygga upp en effektiv, okorrumperad
            administration. Medlen från dessa reservationer gör god nytta
            här hemma och är inte förspillda pengar någonstans.
          </note>
          <note type="speaker">
            Anf. 53 INGRID NÄSLUND (kd):
          </note>
          <note>
            Fru talman! Jag har en fråga om de pengar man avsatt för Nordkorea.
            Det är såvitt jag förstår en ganska blygsam summa. Där skulle
            det kanske finnas utrymme för mer. Jag vill fråga om det inte
            gör det.
          </note>
          <note>
            När det gäller Zaire vill jag tillägga en fråga:
          </note>
          <note>
            Finns det beredskap när trycket lättar så att man kan komma fram
            för att hjälpa både flyktingarna och zairierna? Är vi då beredda
            att gå in med den katastrofhjälp som behövs?
          </note>
          <note type="speaker">
            Anf. 54 Statsrådet PIERRE SCHORI (s):
          </note>
          <note>
            Fru talman! På den andra frågan är svaret: Ja. När det gäller
            den första frågan är Sverige den femte största bidragsgivaren
            till Nordkorea. Vi skickar nu dit en delegation från Sida och
            UD därför att vi inte är helt säkra på att de uppgifter som kommer
            ut från
          </note>
          <note>
            Nordkorea är riktiga och att svältkatastrofen är så omfattande
            som har sagts. Vi vill veta själva. Under tiden samarbetar vi
            med de internationella organisationerna för att se till att människor
            inte lider.
          </note>
          <note>
            Skattepolitiken
          </note>
          <note type="speaker">
            Anf. 55 BO LUNDGREN (m):
          </note>
          <note>
            Fru talman! Inför valet 1994 lovade Ingvar Carlsson i ett brev
            till väljarna att skatterna skulle höjas med högst 3,7 miljarder
            kronor och att det inte skulle drabba någon fattig. När vi nu
            ser facit har skatterna höjts med 80 miljarder kronor. Framför
            allt har lågoch medelinkomsttagare drabbats.
          </note>
          <note>
            De senaste veckorna har företrädare för regeringen börjat tala
            om att man kanske skulle kunna sänka skatterna efter nästa val.
            Samtidigt har en annan företrädare för regeringen - inrikesminister
            Jörgen Andersson, som jag vill ställa frågan till - sagt: Jag
            skall göra allt jag kan för att hindra kommunerna att sänka sin
            skatt. Det är den skatt som verkligen känns direkt och mest för
            låg- och medelinkomsttagare.
          </note>
          <note>
            Ännu mer märkligt är att samtidigt som man talar om skattesänkningar
            efter valet höjs skatten i år och nästa år med 10 miljarder för
            just låg- och medelinkomsttagare. Vore det inte lämpligare, Jörgen
            Andersson, att regeringen - om den nu vill sänka skatten och insåg
            att den var för hög för låg- och medelinkomsttagare och många
            andra - avstod från de skattehöjningar som skall göras i år och
            nästa år?
          </note>
          <note type="speaker">
            Anf. 56 Inrikesminister JÖRGEN ANDERSSON (s):
          </note>
          <note>
            Fru talman! När vi beslutade oss för det stora resurstillskottet
            till landets kommuner - 4 miljarder för
          </note>
          <note>
            1997 och en nivåhöjning med 8 miljarder år 1998,
          </note>
          <note>
            1999 och 2000 - gjorde vi det utifrån en noggrann analys av att
            det fanns ett behov inom äldreomsorgen, skolan och vården. Vi
            gjorde också analysen att den kommunala ekonomin inte förmådde
            att klara av detta. Därför tillsköt vi resurser. Vi vill då naturligtvis
            att de statliga pengarna går till vården, omsorgen och skolan
            och icke blir föremål för några skattesänkningar. Det är syftet
            med det statliga tillskottet.
          </note>
          <note>
            Sedan är det en skillnad mellan Moderaterna och
          </note>
          <note>
            Socialdemokraterna. Om vi skulle komma med ett förslag - vi flaggar
            för det som ett alternativ i finansplanen - att göra någonting
            på skattesidan är det för de lägst avlönade. När Moderaterna vill
            göra något på skattesidan är det för de högst avlönade.
          </note>
          <note type="speaker">
            Anf. 57 BO LUNDGREN (m):
          </note>
          <note>
            Fru talman! De problem som uppkommit under
          </note>
          <note>
            Socialdemokraternas tid när det gäller sjukvården och äldreomsorgen
            och den oro som människor känner för sin framtid i detta avseende
            beror inte på att vi har för låga skatter. Tvärtom. Vi har världens
            högsta skatter, men vi har inte världens bästa välfärd. Det visar
            just att den modell som Jörgen Andersson talar om slår fel.
          </note>
          <note>
            Man talar nu om att man skall sänka skatten efter valet, inte
            före valet - nu höjer man bara. Är det inte litet konstigt, Jörgen
            Andersson, att ni låter skatten höjas för låg- och medelinkomsttagare
            i år och nästa år? Om ni verkligen vill sänka skatten har ni chansen.
          </note>
          <note>
            Jag frågar återigen: Är ni inte beredda att undanröja besluten
            om skattehöjningar i år och nästa år som drabbar låg- och medelinkomsttagare
            allra hårdast?
          </note>
          <note>
            Vi moderater kommer att lägga fram förslag som gäller sänkningar
            av skatten för just låg- och medelinkomsttagare. Det är de som
            behöver skattesänkningarna, och det är de ni har höjt skatten
            för.
          </note>
          <note type="speaker">
            Anf. 58 Inrikesminister JÖRGEN ANDERSSON (s):
          </note>
          <note>
            Fru talman! Det skall bli väldigt intressant att se
          </note>
          <note>
            Moderaternas ekonomiska motion den 2 maj. Vad tänker Moderaterna
            göra för de behov som finns ute i kommuner och landsting? Det
            som vi i dag upplever som det största problemet är nämligen just
            människornas beroende och behov av en riktig äldreomsorg, en bra
            skola och en bra vård. Regeringen är beredd att ta krafttag just
            för detta, med resurstillskottet. Det skall bli intressant att
            se om Moderaterna står kvar vid sin tidigare ekonomiska motion
            som innebär att man skall dra 10 miljarder kronor från kommunerna
            i stället. Det bidrar inte till någon bra omsorg.
          </note>
          <note>
            Förra gången Moderaterna var inne på skattesänkningar gällde
            det de förmögna. Kapitalskatten och förmögenhetsskatten sänktes.
            Det var detta Moderaterna riktade in sig på, och inte på de lägst
            avlönade. Jag tror inte att Moderaterna kommer att göra det i
            framtiden heller.
          </note>
          <note type="speaker">
            Anf. 59 BO LUNDGREN (m):
          </note>
          <note>
            Fru talman! Jag delar Jörgen Anderssons uppfattning när han säger
            att vi måste se till att sjukvården, äldreomsorgen och utbildningen
            fungerar bra. Men där har regeringen uppenbarligen misslyckats
            - vi ser ju sjukvårdsköerna. Trots världens högsta skattetryck
            har regeringen misslyckats. Det är alltså inte där problemet ligger,
            utan det är viktigt att Jörgen Andersson ser till att kommuner
            och landsting koncentrerar sig på kärnuppgiften. De skall inte
            göra en massa andra saker, utan verkligen svara för det de faktiskt
            skall göra. Detta kommer Moderaterna att lägga fram förslag om
            - en rejäl koncentration till kärnuppgifterna.
          </note>
          <note>
            Men frågan, fru talman och Jörgen Andersson, gällde skattesänkningarna.
            Regeringen vill ju stoppa dem - det säger Jörgen Andersson själv.
            Socialdemokraterna talar om skattesänkningar i framtiden, men
            höjer skatten för låg- och medelinkomsttagare i år och nästa år.
          </note>
          <note>
            Återigen: Är regeringen beredd att undanröja de skattehöjningar
            för låg- och medelinkomsttagare som träder i kraft i år och nästa
            år?
          </note>
          <note type="speaker">
            Anf. 60 Inrikesminister JÖRGEN ANDERSSON (s):
          </note>
          <note>
            Fru talman! Vi fick två uppdrag av väljarna. Det första var att
            se till att få ordning på statens finanser.
          </note>
          <note>
            Det andra var att göra någonting åt den höga arbetslösheten.
            Nu har vi rättat till statens finanser - nu har vi en ekonomi
            i balans som t.o.m. i år och nästa år ger ett överskott, som också
            fortsätter under 1999. Detta har vi fått rätta till efter den
            regering som Bo Lundgren satt i, och som såg till att fördärva
            statens finanser.
          </note>
          <note>
            När vi i regeringen nu har klarat av detta är vi beredda att
            använda överskottet för att satsa på vården, omsorgen och skolan.
            Det är där vi nu sätter in det överskott vi har fått. Det är en
            riktig politik, till skillnad från Moderaternas skattesänkarpolitik
            för dem som har det bäst ställt.
          </note>
          <note>
            Svenskt deltagande i PFF-övningar
          </note>
          <note type="speaker">
            Anf. 61 JAN JENNEHAG (v):
          </note>
          <note>
            Fru talman! Min fråga gäller Cooperative Banners, och riktar
            sig till försvarsministern. Vi hörde på Dagens Eko att svenskt
            flyg skall medverka i övningen.
          </note>
          <note>
            Det har tydligen förekommit en viss spännvidd inom regeringen
            i frågan, och det är väl inte så underligt.
          </note>
          <note>
            Det kan förekomma i andra kretsar också.
          </note>
          <note>
            Ett central begrepp inom Partnerskap för fred och övningsverksamhet
            är begreppet interoperabilitet.
          </note>
          <note>
            Med detta menas enheters och systems möjligheter att samverka.
            Ett sådant begrepp blir självfallet intressant när man tittar
            på frågan om militär alliansfrihet. Var går gränsen mellan strikt
            militär alliansfrihet och möjligheter att samverka? Det finns
            en sådan gräns, men den är naturligtvis diffus.
          </note>
          <note>
            Jag vill fråga försvarsministern: Vilka överväganden gjorde han
            när han argumenterade för att svenskt flyg skulle medverka i denna
            övning?
          </note>
          <note type="speaker">
            Anf. 62 Försvarsminister BJÖRN VON SYDOW (s):
          </note>
          <note>
            Fru talman! Det är riktigt att regeringen i dag har beslutat
            att Sverige skall delta i Cooperative Banners på det sätt som
            Försvarsmakten har redovisat. Graden av interoperabilitet är enligt
            de uppgifter jag har inhämtat relativt låg och på en enkel nivå
            när det gäller flygvapnet.
          </note>
          <note>
            Regeringen har tidigare lämnat ett uppdrag till högkvarteret
            i Försvarsmakten att på ett omfattande sätt och i ett brett spektrum
            belysa frågan om interoperabilitet - tekniskt, materiellt, kommunikationsmässigt
            osv. Försvarsmakten kommer att inkomma med detta till regeringen
            i höst, och därefter kommer regeringen att ta ställning till Försvarsmaktens
            synpunkter.
          </note>
          <note type="speaker">
            Anf. 63 JAN JENNEHAG (v):
          </note>
          <note>
            Fru talman! Det var intressant att få veta att redovisningen
            kommer relativt snabbt. Men det finns en dimension av detta som
            inte berör Försvarsmaktens analys. Det gäller frågan om var försvarsministern
            själv tycker att gränsen går mellan militär alliansfrihet i en
            mer strikt form - som jag tror att vi är överens om att Sverige
            skall tillämpa - och möjligheten att utveckla system tillsammans.
            Nu säger försvarsministern att just i det här fallet är det inte
            så farligt, därför att det inte är fråga om så mycket samverkan.
            Här flyger man tydligen på andra indikationer än NATO:s trafikledning
            - vad vet jag?
          </note>
          <note>
            Den principiella frågan kvarstår alltså: Hur hanteras den här
            gränsen?
          </note>
          <note type="speaker">
            Anf. 64 Försvarsminister BJÖRN VON SYDOW (s):
          </note>
          <note>
            Fru talman! Riksdagen har behandlat denna frågeställning på ett
            sätt som visar att riksdagen själv problematiserar saken. Det
            är inte lätt att svara på detta i rent principiella termer. Från
            regeringens sida har vi också tidigare begärt en utredning av
            den dåvarande Militärhögskolan för att belysa frågeställningen.
          </note>
          <note>
            Regeringen fick ett yttrande därifrån som gav vid handen att
            här behövs en mer omfattande redovisning från Försvarsmakten för
            att ett ställningstagande skall kunna ske. Man måste veta på vilka
            punkter detta är en principiell frågeställning som behöver ventileras.
          </note>
          <note>
            Det är alltså inte möjligt för mig att i dag ge några mer principiella
            riktlinjer. Det är just detta som Försvarsmaktens utredning skall
            syfta till att kunna ge regeringen underlag för.
          </note>
          <note type="speaker">
            Anf. 65 ANNIKA NORDGREN (mp):
          </note>
          <note>
            Fru talman! Det som har diskuterats är deltagandet av fyra jaktflygplan
            inom ramen för NATO-övningen i sommar. Jag har två konkreta frågor
            till försvarsministern.
          </note>
          <note>
            Det gäller för det första vilket syftet är med ett svenskt deltagande.
            I brev från högkvarteret har vi läst att detta är en exportfrämjande
            verksamhet, som skall bidra till trovärdigheten till svenska flygstridskrafter
            osv. Är detta en exportfrämjande verksamhet?
          </note>
          <note>
            För det andra gäller det översynen av hur beslut skall fattas
            framöver om PFF-samarbetet. Jag skulle vilja att försvarsministern
            kommenterade detta. Skall riksdagen få inflytande över det avtal
            som Sverige skriver med NATO när det gäller PFF? Det vore det
            minsta man kan begära, tycker jag.
          </note>
          <note type="speaker">
            Anf. 66 Försvarsminister BJÖRN VON SYDOW (s):
          </note>
          <note>
            Fru talman! För regeringen har det verkligen inte varit någon
            som helst del i det hela att svenska flygvapnets medverkan skulle
            ha något sorts exportsyftande verkan. Om det står så i en skrivelse
            från högkvarteret så är det Försvarsmaktens och högkvarterets
            sak - inte regeringens.
          </note>
          <note>
            Frågan om formerna för beslutsprocesserna mellan
          </note>
          <note>
            Sverige och NATO inom PFF kommer att undersökas i Regeringskansliet.
            Jag kommer att återkomma till regeringen med synpunkter på hur
            fortsättningen skall vara. Jag kommer också att i det perspektivet
            se om det behöver göras någonting som regeringen i så fall behöver
            anmäla till riksdagen.
          </note>
          <note type="speaker">
            Anf. 67 ANNIKA NORDGREN (mp):
          </note>
          <note>
            Fru talman! För att börja med det sista tycker jag att det låter
            positivt. Detta är någonting som Miljöpartiet har efterfrågat.
          </note>
          <note>
            Tydligen är det alltså inte exportfrämjande verksamhet som styr
            det svenska deltagandet med fyra jaktviggar, vilket känns glädjande
            för min del. Men vad är det då som har ändrat sig sedan regeringens
            tidigare två beslut om att inte delta med svenskt jaktflyg inom
            ramen för PFF? Som avtalet ligger nu är det fredsfrämjande verksamhet
            och t.ex. gränsskydd som
          </note>
          <note>
            Sverige skall bidra med i detta samarbete. Svenskt jaktflyg har
            alltså inte varit efterfrågat.
          </note>
          <note type="speaker">
            Anf. 68 Försvarsminister BJÖRN VON SYDOW (s):
          </note>
          <note>
            Fru talman! Grundvalen för regeringens beslut är det betänkande
            som det sammansatta försvars- och utrikesutskottet har gjort.
            Jag kan nämna några huvudpunkter i det. Utskottet säger där att
            man delar regeringens bedömning att Sverige även fortsättningsvis
            bör delta i PFF-övningar med enheter från samtliga försvarsgrenar.
          </note>
          <note>
            Man menar att PFF-övningar i Östersjöområdet med en bred deltagarkrets
            fyller en viktig förtroendeskapande funktion. Enligt utskottet
            bör man i första hand sträva efter att förbättra samverkansförmågan
            för sådana typer av enheter som kan förväntas efterfrågas för
            internationella fredsfrämjande insatser och där svenska resurser
            är särskilt väl lämpade.
          </note>
          <note>
            Övningens scenario bygger på en situation som har hämtat sin
            förebild från den operation som genomförs i Bosnien. I den operationen
            ingår flygunderstöd för att styrkan skall kunna upprätthålla ett
            herravälde i luften för att därigenom kunna upprätthålla fred
            i området. Det är i det perspektivet som man vid övningen har
            önskat medverkan inte bara av våra utan även av andra länders
            flygstridskrafter.
          </note>
          <note>
            Flyktingar från f.d. Jugoslavien
          </note>
          <note type="speaker">
            Anf. 69 BÖRJE NILSSON (s):
          </note>
          <note>
            Fru talman! Jag har en fråga till Pierre Schori. Jag har hört
            att det sker en överströmning från Tyskland till Sverige av flyktingar
            från f.d. Jugoslavien. Jag undrar om det stämmer. Om så är fallet,
            hur ser Pierre
          </note>
          <note>
            Schori och regeringen på det hela?
          </note>
          <note type="speaker">
            Anf. 70 Statsrådet PIERRE SCHORI (s):
          </note>
          <note>
            Fru talman! Det är riktigt att så sker. Jag tror att siffran
            för det första kvartalet är ett par hundra. De kommer främst från
            f.d. Jugoslavien. De har varit i
          </note>
          <note>
            Tyskland och kommer nu till Sverige. Varför är det så?
          </note>
          <note>
            Jo, det beror på att Tyskland har en mindre liberal attityd till
            flyktingar från f.d. Jugoslavien. De har gett dem tillfälligt
            uppehållstillstånd. Det har nu upphävts och de börjar att med
            tvång skicka tillbaks sådana som kom också under kriget. Det har
            gett anledning till oro bland dessa människor, och några kommer
            då till Sverige i stället.
          </note>
          <note>
            Det andra skälet är att vi har olika system inom
          </note>
          <note>
            EU-kretsen, vilket inte är tillfredsställande. I och med att
            vi får Schengenavtalet fullt genomfört kommer inte sådana situationer
            att uppstå. Då kan man inte gå från
          </note>
          <note>
            Tyskland till Sverige, utan då är det Tysklands sak, så att säga.
          </note>
          <note>
            Jag har därför bett om att få tillsätta en gemensam arbetsgrupp
            med Tyskland och Danmark, som också är inblandade, för att reda
            ut detta. Jag tycker inte att det på något sätt är tillfredsställande.
          </note>
          <note>
            ROT-avdrag
          </note>
          <note type="speaker">
            Anf. 71 ANGE HANSSON (c):
          </note>
          <note>
            Fru talman! Jag vill ställa en fråga till inrikesminister Jörgen
            Andersson. Den frågan berör de regler som har beslutats av riksdagen
            om avdragsrätt för kostnaderna i samband med reparation, ombyggnad
            och tillbyggnad av bostäder. Dessa regler har ju tillkommit för
            att stimulera sysselsättningen inom byggsektorn i första hand.
          </note>
          <note>
            I Riksskatteverkets anvisningar står det att markarbeten för
            energiborrningar för t.ex. jordvärme inte skall ingå i de kostnader
            som man får dra av. I riksdagsbeslutet står det däremot mycket
            tydligt att just kostnader för jordvärme och annat skall ingå.
          </note>
          <note>
            Nu undrar jag vad det är som gäller, inrikesministern. Vad tänker
            inrikesministern göra för att verkställa riksdagens beslut?
          </note>
          <note type="speaker">
            Anf. 72 Inrikesminister JÖRGEN ANDERSSON (s):
          </note>
          <note>
            Fru talman! Det här är en mycket svår fråga eftersom det är en
            myndighet som har fattat ett beslut. Det är dessutom en myndighet
            som inte ligger under Inrikesdepartementet. Den ligger under Finansdepartementet.
            Jag kan inte svara på frågan om vad vi tänker vidta för åtgärder.
            Men frågan är väckt. Jag skall ta den med mig tillbaka och undersöka
            hur det ligger till och även prata med min kollega skatteminister
            Thomas Östros om detta.
          </note>
          <note type="speaker">
            Anf. 73 AGNE HANSSON (c):
          </note>
          <note>
            Fru talman! Jag förstår att inrikesministern inte kan svara på
            annat sätt. Jag tycker att det är viktigt att man nu fokuserar
            på den skillnad som finns i reglerna och att vi är överens om
            att det, för att stimulera sysselsättningen så mycket som möjligt,
            bör vara de regler som riksdagen har antagit som gäller.
          </note>
          <note type="speaker">
            Anf. 74 Inrikesminister JÖRGEN ANDERSSON (s):
          </note>
          <note>
            Fru talman! Rent principiellt delar jag självfallet
          </note>
          <note>
            Agne Hanssons uppfattning att riksdagsbeslut gäller alla.
          </note>
          <note>
            Biologiska ogräsbekämpningsmedel
          </note>
          <note type="speaker">
            Anf. 75 TUVE SKÅNBERG (kd):
          </note>
          <note>
            Fru talman! Det börjar bli vår, inte minst nere i
          </note>
          <note>
            Skåne. Jag har en fråga till miljöminister Anna Lindh med anledning
            av det. Då växer ogräset på trottoarerna. När jag ger mig ut för
            att leta efter ogräsbekämpningsmedel ser jag att det framför allt
            är miljöfarliga produkter som jag kan sprida omkring mig. Det
            är väl ganska rimligt att utvecklingen av miljövänligare produkter
            kan gynnas och skall gynnas skattemässigt, men det är faktiskt
            tvärtom har jag låtit mig informeras om.
          </note>
          <note>
            Den renodlade naturprodukten Ogräsättika beläggs med en bekämpningsmedelsskatt
            som faktiskt är tio gånger högre än för kemiska bekämpningsmedel.
          </note>
          <note>
            Då blir det omöjligt att introducera biologiska ogräsbekämpningsmedel
            i Sverige.
          </note>
          <note>
            Min fråga är: Avser miljöministern att vidta åtgärder för att
            möjliggöra rimliga konkurrensförhållanden för biologiska ogräsbekämpningsmedel
            kanske redan i vår?
          </note>
          <note type="speaker">
            Anf. 76 Miljöminister ANNA LINDH (s):
          </note>
          <note>
            Fru talman! Även jag får nog erkänna att jag inte exakt känner
            till det fall som beskrivs. Däremot är det viktigt att vi fortsätter
            att se till att vi lägger straffskatter på farliga bekämpningsmedel.
            De allra farligaste bekämpningsmedlen skall dessutom fasas ut.
            Vi har en kommitté som nu tittar på vilka ytterligare kemikalier
            som helt bör bort från den svenska marknaden.
          </note>
          <note>
            Sedan tror jag att det handlar om information, att man faktiskt
            får information och kunskap om alternativen. Vi i Sverige har
            ju ändå varit väldigt framgångsrika om vi jämför med andra länder.
            Vi har minskat användningen av bekämpningsmedel mycket kraftigt
            i Sverige. Om det finns några skattetekniska hinder för detta
            kvar, lovar jag att titta på det.
          </note>
          <note type="speaker">
            Anf. 77 TUVE SKÅNBERG (kd):
          </note>
          <note>
            Fru talman! Då har jag fått det som varje riksdagsman önskar
            i en sådan här frågestund, nämligen ett löfte om att titta på
            det här. Det är toppen. Tio gånger högre avgifter för det som
            är biologiskt nedbrytbart bara på ett dygn är orimligt. Jag delar
            miljöministerns syn att det här måste åtgärdas.
          </note>
          <note>
            Fastighetsskatten
          </note>
          <note type="speaker">
            Anf. 78 INGA BERGGREN (m):
          </note>
          <note>
            Fru talman! Jag vill ställa en fråga till inrikesminister Jörgen
            Andersson.
          </note>
          <note>
            I dessa deklarationstider konstaterar man bittert i många villahushåll
            att fastighetsskatten slår oerhört hårt. Man får svart på vitt.
            Den senaste höjningen från
          </note>
          <note>
            1,5 % till 1,7 % i kombination med de kraftigt ökade taxeringsvärdena
            är direkt förödande. Endast alternativet att sälja sitt hus står
            till buds om det nu över huvud taget går. Resultatet av en sådan
            försäljning kan i stället göra att man får en mycket sämre ekonomi
            genom att man bara får skulder kvar. Det gäller speciellt i attraktiva
            områden och för dem som har låga inkomster.
          </note>
          <note>
            Jag vill fråga: Vad kommer regeringen att göra för att undanröja
            fastighetsskattens orimliga skadliga effekter för boendekostnaderna
            och därmed också för människors liv och trygghet?
          </note>
          <note type="speaker">
            Anf. 79 Inrikesminister JÖRGEN ANDERSSON (s):
          </note>
          <note>
            Fru talman! Först skall vi reda ut varför fastighetsskatten höjdes
            från 1,5 % till 1,7 %. När vi tillträdde hade den tidigare regeringen
            föreslagit ytterligare en räntebidragsavtrappning utöver den ordinarie
            på 2
          </note>
          <note>
            miljarder. Hade vi haft kvar den räntebidragsavtrappningen hade
            det fått förödande konsekvenser för de bostadsrätter som var byggda
            i slutet på 80-talet och i början på 90-talet. Vi tog bort den
            extra räntebidragsavtrappningen, men den var tvungen att finansieras
            eftersom vi inte ville spä på det underskott som redan fanns i
            statens finanser. Den finansierades med en höjning på 0,2 % från
            1,5 % till 1,7 %.
          </note>
          <note>
            Det ankommer inte på mig att svara på vad regeringen har för
            planer i skattehänseende. Det är skatteministerns fråga, och därför
            avstår jag från att svara på den.
          </note>
          <note type="speaker">
            Anf. 80 INGA BERGGREN (m):
          </note>
          <note>
            Fru talman! En rak fråga kräver ett rakt svar, herr inrikesminister.
            Om jag inte uppfattar det hela fel så skulle inrikesministern
            också svara på allmänpolitiska frågor. Jag tycker att detta är
            en mycket aktuell och allmänpolitisk fråga för alla dem som ställer
            liknande frågor i dag.
          </note>
          <note>
            Det går inte längre att lappa och laga. Moderaterna vill att
            folk skall kunna bo kvar i sina hus. Vi vill slopa fastighetsskatten
            och i ett första steg återgå till
          </note>
          <note>
            1,5 %. Vi vill stegvis avföra markvärdet som bas och inte ha
            någon förmögenhetsskatt.
          </note>
          <note>
            Är inrikesministern beredd att instämma i mitt förslag?
          </note>
          <note type="speaker">
            Anf. 81 Inrikesminister JÖRGEN ANDERSSON (s):
          </note>
          <note>
            Fru talman! Vi vill också att folk skall kunna bo i sina bostäder,
            särskilt de som bor i bostadsrätter som byggdes i slutet av 80-talet
            och början av 90-talet och som var kostnadskrävande.
          </note>
          <note>
            De hade med det förslag som moderaterna har lagt fram faktiskt
            fått mycket stora bekymmer. Jag är helt övertygad om att antalet
            konkurser, som vi nu har nedbringat, hade ökat lavinartat om man
            ovanpå den ordinarie räntebidragsavtrappningen skulle ha lagt
            ytterligare 2 miljarder i räntebidragsavtrappning. Det hade fått
            orimliga konsekvenser för dem som bor i bostadsrätter och i hyresrätter
            byggda i slutet på 80-
          </note>
          <note>
            talet och början av 90-talet.
          </note>
          <note>
            För att eliminera det tog vi bort det förslaget. Men vi ville
            också ha ordning i statsfinanserna. Vi ville inte underbalansera
            eller underfinansiera förslag som den tidigare regeringen var
            bra på. Därför tog vi fram en finansiering, och det var en höjning
            av fastighetsskatten med 0,2 %.
          </note>
          <note type="speaker">
            Anf. 82 INGA BERGGREN (m):
          </note>
          <note>
            Fru talman! Jag vidhåller att det här är en väldigt viktig fråga
            som kräver raka svar. Det är väldigt många människor som ställer
            just de här frågorna i dag, därför att de är så oerhört uppenbara
            för många.
          </note>
          <note>
            När tänker regeringen göra någonting åt fastighetsskatten?
          </note>
          <note type="speaker">
            Anf. 83 Inrikesminister JÖRGEN ANDERSSON (s):
          </note>
          <note>
            Fru talman! Det har lagts fram en vårproposition för riksdagens
            senare ställningstagande. I den finns inga förslag om förändringar
            i fastighetsskatten.
          </note>
          <note type="speaker">
            Anf. 84 MICHAEL STJERNSTRÖM (kd):
          </note>
          <note>
            Fru talman! Vreden är mycket stor hos småhusägare över fastighetsskatten.
            Det visar sig inte minst i olika opinionsyttringar. I dag hålls
            t.ex. en stor demonstration här i Stockholm.
          </note>
          <note>
            Flera regeringsföreträdare har faktiskt flera gånger lovat att
            det skall ske förändringar. Ingen skall behöva gå från hus och
            hem, har man sagt. Men trots fagert tal och utfästelser har det
            hänt mycket litet.
          </note>
          <note>
            Jag tycker att det är märkligt att inrikesministern i dag inte
            kan ge ett besked om hur man skall infria löftet om att ingen
            skall behöva gå från hus och hem.
          </note>
          <note>
            Det talas om en utredning, och det finns en sådan i
          </note>
          <note>
            Regeringskansliet. Men småhusägarna har problem nu. Att tvingas
            sälja huset 1997 för att få en eventuell lindring 1999 hjälper
            inte. Försäljningen kan inte göras ogjord. Huset är redan sålt.
          </note>
          <note>
            Kommer regeringen verkligen inte att vidta några som helst åtgärder
            i den här frågan under 1997 eller
          </note>
          <note>
            1998? Är det beskedet till de tusentals människor som demonstrerar
            i dag?
          </note>
          <note type="speaker">
            Anf. 85 Inrikesminister JÖRGEN ANDERSSON (s):
          </note>
          <note>
            Fru talman! Det kom ett besked i går om att de exekutiva konkurserna
            har gått ned så kraftigt att kronofogdemyndigheten faktiskt pratar
            om personalminskningar. Det tyder inte på att det på något sätt
            är kris i den här branschen.
          </note>
          <note>
            Något som också är viktigt, som jag tidigare har påpekat, är
            att om det förslag som Michael Stjernström var ansvarig för i
            den tidigare regeringen hade gått igenom hade vi fått en lavinartad
            ökning av antalet konkurser framför allt när det gäller bostadsrätter
            byggda i slutet av 80-talet och början av 90-talet.
          </note>
          <note>
            Det har vi eliminerat, och vi har gjort det på ett statsfinansiellt
            korrekt sätt.
          </note>
          <note type="speaker">
            Anf. 86 MICHAEL STJERNSTRÖM (kd):
          </note>
          <note>
            Fru talman! Inrikesministern ägnar sig åt verklighetsflykt. När
            det gäller de flesta försäljningar i dag går det aldrig så långt
            som till exekutiv aktion. Försäljningen sker långt innan.
          </note>
          <note>
            Att gömma sig bakom räntebidragen som nu minskas i rask takt
            - fastighetsskatten minskas verkligen inte - tycker jag är litet
            fegt. Man får ett oerhört stort överskott från den här sektorn,
            och man ökar trycket år från år på dem som bor i småhus. Regeringen
            måste göra någonting åt detta under 1997-1998.
          </note>
          <note>
            Det räcker inte att utreda. Är beskedet att det inte sker någonting
            under 1997, och inte någonting under
          </note>
          <note>
            1998?
          </note>
          <note type="speaker">
            Anf. 87 Inrikesminister JÖRGEN ANDERSSON (s):
          </note>
          <note>
            Fru talman! Det är riktigt att räntebidragen trappas av. Men
            det är ju ett förslag som den tidigare regeringen har lagt fram.
            Ovanpå det ville man ta ned räntebidraget med ytterligare 2 miljarder.
          </note>
          <note>
            Det finns också anledning att notera att den femåriga statsobligationen
            som styr bostadsräntorna 1994
          </note>
          <note>
            var 13 %. Efter regeringens framgångsrika ekonomiska politik
            är samma femåriga statsobligation som styr bostadsräntorna i dag
            nere i 5,9 %. Det är mer än en halvering. Det ger en bra injektion
            för både villa- och hyresmarknaden.
          </note>
          <note type="speaker">
            Anf. 88 MARIETTA DE POURBAIX-LUNDIN (m):
          </note>
          <note>
            Fru talman! För några veckor sedan hade socialdemokraterna här
            i Stockholms län stämma. Då fick de tydligen en aha-upplevelse
            som jag hoppas att inrikesministern också skall få i dag. Man
            insåg plötsligt den skadliga inverkan av fastighetsskatten.
          </note>
          <note>
            Man insåg att för en del går hela pensionen till fastighetsskatten.
            Socialdemokraterna på Stockholms läns bänk fick i uppdrag att
            försöka påverka regeringen att göra någonting.
          </note>
          <note>
            Kanske biter det bättre när egna partikamrater gör något. Jag
            vet inte om de redan har gjort något. Nu får inrikesministern
            en tredje chans att säga att man skall göra någonting mot de skadliga
            verkningarna av fastighetsskatten.
          </note>
          <note>
            Frågan är alltså: När kommer regeringen att göra något? Tredje
            gången gillt!
          </note>
          <note type="speaker">
            Anf. 89 Inrikesminister JÖRGEN ANDERSSON (s):
          </note>
          <note>
            Fru talman! Jag skall svara tredje gången: Det har lagts fram
            en vårproposition i Sveriges riksdag. I den vårpropositionen finns
            inte några förslag till förändringar av fastighetsskatten. Det
            är den som skall behandlas.
          </note>
          <note type="speaker">
            Anf. 90 MARIETTA DE POURBAIX-LUNDIN (m):
          </note>
          <note>
            Fru talman! Jag konstaterar att inrikesministern inte tog chansen
            den tredje gången att ge besked.
          </note>
          <note>
            Samtidigt pratar man om att få ordning på statsfinanserna, och
            det påstår man att man har nu. Då är det här faktiskt en prioriteringsfråga.
            Som flera andra har varit inne på kan människor inte äta tegelstenar
            eller sälja stuprör för att ha kvar sina fastigheter. Har de väl
            fått sälja dem, så har de fått sälja dem. Det är det faktum som
            väldigt många svenskar står inför i dag.
          </note>
          <note>
            Jag vädjar till inrikesministern att ni tar ett rejält snack
            tillsammans, kanske med moderaterna på
          </note>
          <note>
            Stockholmsbänken, och försöker göra någonting åt det i år.
          </note>
          <note type="speaker">
            Anf. 91 Inrikesminister JÖRGEN ANDERSSON (s):
          </note>
          <note>
            Fru talman! Det är rätt att vi har fått ett överskott i statsfinanserna
            genom en framgångsrik ekonomisk politik. Det är också rätt att
            vi behöver prioritera vad vi skall använda det överskottet till.
          </note>
          <note>
            Vi har prioriterat vården, omsorgen och skolan.
          </note>
          <note>
            Det är vår prioritering. Vi är faktiskt stolta över att vi kan
            prioritera på det viset. Framför allt är vi stolta över att vi
            har pengar och inte behöver låna till de prioriteringarna.
          </note>
          <note>
            Besparingar i försvaret
          </note>
          <note type="speaker">
            Anf. 92 ÅKE CARNERÖ (kd):
          </note>
          <note>
            Fru talman! Jag har en fråga till försvarsministern.
          </note>
          <note>
            Vårpropositionen har ju kommit. Där föreslår regeringen ytterligare
            besparingar eller rättare sagt tillkommande besparingar, som det
            står i propositionen, under de fyra sista åren av försvarsbeslutsperioden,
            alltså från 1998 och framåt. Tillsammans rör det sig om 750 miljoner
            kronor.
          </note>
          <note>
            Den 13 december förra året antog riksdagen försvarsbeslut 96.
            123 dagar senare kommer förslag om nya besparingar.
          </note>
          <note>
            Hur skall man nu tolka det här? Kan man tolka det som att regeringen
            kraftigt vill försämra innebörden av försvarsbeslut 96? Hur kommer
            detta att påverka all personal inom totalförsvaret och vår försvarsförmåga?
          </note>
          <note type="speaker">
            Anf. 93 Försvarsminister BJÖRN VON SYDOW (s):
          </note>
          <note>
            Fru talman! Avsikten med den här åtgärden är icke att påverka
            den ram som riksdagen har angivit 1996.
          </note>
          <note>
            Krigsorganisationen kommer till största delen att förbli intakt,
            den helt dominerande delen av fredsorganisationen likaså.
          </note>
          <note>
            Det handlar om en indragning av likviditet under
          </note>
          <note>
            1998 för att tillföra övriga delar av staten ökade rörelsemöjligheter,
            framför allt när det gäller arbetslöshetsbekämpningen och andra
            åtgärder.
          </note>
          <note>
            Det finns också möjligheter att göra förändringar inom myndighetssystemet
            inom totalförsvaret. Där kan sannolikt effektivitetsvinster också
            göras under de kommande åren.
          </note>
          <note type="speaker">
            Anf. 94 ÅKE CARNERÖ (kd):
          </note>
          <note>
            Fru talman! En del av de här besparingarna skall nu gälla fredsfrämjande
            verksamhet. Det finner jag mycket förvånande. Vi har ju fattat
            ett beslut här i riksdagen om att en av totalförsvarets fyra huvuduppgifter
            skall vara just att kunna genomföra internationella fredsfrämjande
            insatser.
          </note>
          <note>
            Hur går det här ihop?
          </note>
          <note type="speaker">
            Anf. 95 Försvarsminister BJÖRN VON SYDOW (s):
          </note>
          <note>
            Fru talman! Utgångspunkten från vår sida är att engagemanget
            i Bosnien skall komma till en ändring den 1 juli 1998. SFOR-avtalet
            bygger på den förutsättningen. Andra länder har också förutskickat
            att de avser att dra tillbaka sina truppkontingenter, och vi har
            dragit samma slutsats.
          </note>
          <note>
            Bostadsbidragen
          </note>
          <note type="speaker">
            Anf. 96 OWE HELLBERG (v):
          </note>
          <note>
            Fru talman! Jag har en fråga till socialförsäkringsminister Klingvall.
          </note>
          <note>
            Inför de senaste förändringarna av reglerna för bostadsbidraget
            beställde riksdagen en utvärdering av utfallet härav. Senare tog
            bostadsutskottet ett initiativ i frågan. Tyvärr lämnade s- och
            c-majoriteten över detta ärende till regeringen igen.
          </note>
          <note>
            I vårpropositionen kom ett ändringsförslag, som tyvärr var alldeles
            otillräckligt och vars ikraftträdande sker alldeles för sent.
            Genom de förändrade reglerna fick 42 000 hushåll minskningar med
            500-2 000 kr per månad. De nya reglerna innebär att 39 000 hushåll
            fortfarande har samma situation. Jag vill fråga Maj-
          </note>
          <note>
            Inger Klingvall: Vilket råd har Maj-Inger Klingvall till de här
            hushållen, som redan får börja gå från hus och hem på grund av
            de här förändringarna?
          </note>
          <note type="speaker">
            Anf. 97 Statsrådet MAJ-INGER KLINGVALL (s):
          </note>
          <note>
            Fru talman! Självklart får en så stor besparing som på över 2
            miljarder på bostadsbidragen effekter för många människor. Vi
            har nu i vårpropositionen lagt fram förslag om två förändringar
            som jag tror kan betyda mycket för grupper som drabbades hårt
            av bl.a. den skärpta ytnormen. Vi lägger fram ett förslag som
            för det första innebär att man inte skall behöva flytta från en
            relativt billig stor bostad till en dyr mindre bostad. För det
            andra skall räntebidraget inte längre räknas in i den bidragsgrundande
            inkomsten.
          </note>
          <note>
            Det är ungefär 50 000 hushåll som i och med det här får en lindring.
            Men självklart är det så, Owe
          </note>
          <note>
            Hellberg, att en så här stor besparing drabbar enskilda hushåll.
            Så är det med många av de stora förändringar som vi har gjort
            under denna hårda budgetsaneringsperiod. Vi ser dock i dag att
            vi 1998 kommer att ha ett helt annat utgångsläge när det gäller
            vår välfärdspolitik i dess helhet.
          </note>
          <note type="speaker">
            Anf. 98 OWE HELLBERG (v):
          </note>
          <note>
            Fru talman! Osäkerheten om när en förändring skulle inträffa
            är stor. Enligt förhandsdiskussionen skulle den ske senast den
            1 juli, men enligt ert förslag skall den komma den 1 november.
            Postekonomen Pia
          </note>
          <note>
            Nilsson kallar detta ett hån mot de mest utsatta grupperna.
          </note>
          <note>
            Är det rimligt att låta människor över en natt förlora 500-2
            000 kr per månad? Naturligtvis blir det så som jag här har sagt,
            att människor får gå från hus och hem. Då hjälper det inte med
            räntesänkningar. De här människorna har för låga inkomster för
            att kunna kompensera sig på den vägen. Är det rimligt att bete
            sig på detta sätt?
          </note>
          <note type="speaker">
            Anf. 99 Statsrådet MAJ-INGER KLINGVALL (s):
          </note>
          <note>
            Fru talman! Jag kan naturligtvis instämma i det som bostadsutskottet
            anförde, nämligen att det hade varit oerhört mycket bättre om
            vi hade kunnat införa dessa förändringar den 1 juli. Det handlade
            naturligtvis om att hitta en ansvarsfull finansiering, och det
            har inneburit att vi kan genomföra förändringen när det gäller
            ytnormen den 1 november och när det gäller räntebidraget den 1
            januari.
          </note>
          <note type="speaker">
            Anf. 100 ULF BJÖRKLUND (kd):
          </note>
          <note>
            Fru talman! Först vill jag instämma i det som Owe
          </note>
          <note>
            Hellberg här har sagt. Vi tycker också på kristdemokratiskt håll
            att detta är en minimal justering av de tokiga bidrag som infördes
            den 1 januari.
          </note>
          <note>
            Jag har en fråga till socialförsäkringsministern om de individuella
            inkomstgränserna. Vi hade från kristdemokraterna förväntat oss
            att dessa inkomstgränser skulle slopas i och med vårpropositionens
            förslag.
          </note>
          <note>
            Menar verkligen socialförsäkringsministern att individuella inkomstgränser
            är en rättvis och bra grund för bostadsbidragen?
          </note>
          <note type="speaker">
            Anf. 101 Statsrådet MAJ-INGER KLINGVALL (s):
          </note>
          <note>
            Fru talman! Den analys som låg bakom regeringens förslag i den
            proposition som riksdagen beslutade om förra året innebär att
            vi fördelningspolitiskt ungefärligen jämställer familjer där båda
            förvärvsarbetar och familjer där bara den ena maken förvärvsarbetar
            i motsvarande inkomstläge. Här spelar in de extra kostnader som
            en familj där bägge makarna förvärvsarbetar har men som den familj
            där en är hemma inte har.
          </note>
          <note>
            Det finns naturligtvis också ytterligare skillnader mellan dessa
            familjetyper, men det var detta som låg bakom den analys som Finansdepartementet
            gjorde i detta sammanhang.
          </note>
          <note>
            Transporter av levande djur
          </note>
          <note type="speaker">
            Anf. 102 INGVAR ERIKSSON (m):
          </note>
          <note>
            Fru talman! Min fråga går till jordbruksministern och gäller
            transporterna av levande djur söderut genom Europa. Det är upprörande
            att transporter med ett så fruktanvärt djurplågeri kan fortgå,
            trots att man i
          </note>
          <note>
            EU har beslutat om skärpta direktiv för transporter av levande
            djur.
          </note>
          <note>
            Jag vet att statsrådet ånyo har tagit upp frågan i
          </note>
          <note>
            EU. Vilka reaktioner och eventuella besked har statsrådet därvid
            fått?
          </note>
          <note type="speaker">
            Anf. 103 Jordbruksminister ANNIKA ÅHNBERG (s):
          </note>
          <note>
            Fru talman! Låt mig först säga att jag delar upprördheten över
            de vidrigheter som djur utsätts för i samband med transporter.
            Självfallet är det min ambition att göra mitt allra yttersta för
            att åstadkomma en förändring. Jag vet att jag i det arbetet har
            ett oerhört starkt stöd från alla i vårt land. Det gäller dessutom
            inte bara från vårt land, utan man är från alla håll över hela
            kontinenten mycket upprörd över det som pågår.
          </note>
          <note>
            Jag tog upp den här frågan senast på jordbruksministrarnas rådsmöte
            för några dagar sedan och fick stöd från sex andra jordbruksministrar,
            som också tyckte att det var upprörande att förbättringarna går
            alldeles för sakta. Jordbrukskommissionären Franz
          </note>
          <note>
            Fischler svarade att han till ministerrådsmötet i maj tänker
            lägga fram ett förslag som innebär förbättrade villkor under själva
            transporterna.
          </note>
          <note>
            Låt mig också säga att inte alla medlemsländer ännu har infört
            regelverken. Det är först fr.o.m. nästa år som EU:s myndigheter,
            t.ex. kommissionen, kan gå in med kontroll och tillsyn. Då skall
            dessa regelverk vara införda.
          </note>
          <note>
            Ännu har man alltså inte kunnat sätta in full kraft i arbetet,
            men jag kan försäkra Ingvar Eriksson att jag skall göra mitt bästa
            för att detta arbete skall bedrivas med stor kraft. Det är inte
            värdigt att vi människor beter oss på detta sätt.
          </note>
          <note type="speaker">
            Anf. 104 INGVAR ERIKSSON (m):
          </note>
          <note>
            Fru talman! Jag tackar för det här beskedet. Det är glädjande
            att det börjar röra på sig. Jag vill dock även ställa en följdfråga:
            Är statsrådet beredd att verka för att man lägger om transportstödet
            för export från att avse levande djur till att avse slaktade?
          </note>
          <note type="speaker">
            Anf. 105 GUDRUN LINDVALL (mp):
          </note>
          <note>
            Fru talman! Också ganska många djurtransporter som utförs inom
            EU är rätt upprörande. Man föder t.ex. upp många unga djur i norra
            delen av Europa, bl.a. i England, och transporterar dem till Spanien.
            De bestämmelser som utfärdades häromsistens handlar ju om slaktdjur,
            vilket innebär att många bestämmelser inte gäller för s.k. livdjur,
            som skall födas upp ganska länge i de berörda länderna.
          </note>
          <note>
            Jag undrar på vilket sätt jordbruksministern kommer att verka
            i EU för att också transporterna inom
          </note>
          <note>
            EU förändras. Det gäller också transporter inom Sverige. Här
            går transporter från Skåne och upp till
          </note>
          <note>
            Norrland. Vilka åtgärder avser ministern att vidta för att Sverige
            först skall sopa rent framför egen dörr?
          </note>
          <note type="speaker">
            Anf. 106 Jordbruksminister ANNIKA ÅHNBERG (s):
          </note>
          <note>
            Fru talman! Låt mig först säga att särskilda bidrag för att transportera
            levande djur förekommer endast i samband med export av djur från
            EU till utanförliggande länder. Det är min bestämda uppfattning
            att den typen av bidrag måste bort. Det är också min bestämda
            uppfattning att vi över huvud taget måste genomföra genomgripande
            förändringar i EU:s jordbrukspolitik och komma bort från den här
            typen av subventionssystem.
          </note>
          <note>
            Den stora mängden av transporter av djur äger rum inom den europeiska
            unionen. Självfallet är det viktigt att man ser till att det inte
            finns ekonomiska subventioner som underlättar onödiga transporter
            av djur. Också detta är en viktig del i arbetet med att förändra
            den europeiska unionens jordbrukspolitik.
          </note>
          <note>
            Fru talman! Många säger att vi borde ha hållit oss utanför EU
            för att slippa den här fruktansvära typen av hantering. Låt mig
            säga att det möjligen hade underlättat för oss att blunda för
            problemen men att det definitivt inte hade underlättat för oss
            att vara med om att åstadkomma förändringar och förbättringar.
          </note>
          <note>
            Stöd till flyktingar
          </note>
          <note type="speaker">
            Anf. 107 CATHERINE PERSSON (s):
          </note>
          <note>
            Fru talman! Jag skulle vilja ställa en fråga till statsrådet
            Pierre Schori om stödet till flyktingar. Det är mycket glädjande
            att det för några veckor sedan beslutades om stöd till i första
            hand återvändande bosnier. Det gör att fler flyktingar kan återvända.
            Jag vill fråga: Har regeringen fört diskussioner om att ge medel
            för rekognoseringsresor, som jag tror skulle underlätta återvändandet?
          </note>
          <note type="speaker">
            Anf. 108 Statsrådet PIERRE SCHORI (s):
          </note>
          <note>
            Fru talman! Jag hörde inte riktigt sista delen.
          </note>
          <note type="speaker">
            Anf. 109 CATHERINE PERSSON (s):
          </note>
          <note>
            Fru talman! Har regeringen övervägt att ge flyktingar stöd till
            rekognoseringsresor? Möjligheterna för flyktingar att göra rekognoseringsresor
            beror på kommunernas välvilja i det avseendet.
          </note>
          <note type="speaker">
            Anf. 110 Statsrådet PIERRE SCHORI (s):
          </note>
          <note>
            Fru talman! Jag har låtit avsätta en ram för medel så att de
            som har uppehållstillstånd kan resa ned på s.k. rekognoseringsresa
            för att se om det finns något att återvända till - om de vill
            göra det frivilligt. Detta har fallit väl ut. Ungefär 8 000 personer
            har utnyttjat sig av detta. Jag kan tänka mig att överväga i vilken
            mån det skulle behövas ytterligare medel.
          </note>
          <note type="speaker">
            Anf. 111 TALMANNEN:
          </note>
          <note>
            Med detta är denna veckas frågestund avslutad.
          </note>
          <note>
            Jag ber att få tacka er som har deltagit i frågestunden för era
            insatser.
          </note>
          <note>
            11 § Svar på interpellation 1996/97:275 om världsutställningen
            år 2005 i Japan
          </note>
          <note type="speaker">
            Anf. 112 Statsrådet LEIF PAGROTSKY (s):
          </note>
          <note>
            Fru talman! Karin Falkmer har frågat näringsministern om Sverige
            kommer att lägga sin röst för Japans förslag vid den internationella
            utställningsbyråns
          </note>
          <note>
            (BIE) omröstning den 12 juni. Arbetet inom regeringen är så fördelat
            att det är jag som skall svara på interpellationen.
          </note>
          <note>
            När det gäller den förestående omröstningen inom utställningsbyrån
            (BIE) om val av plats för världsutställningen år 2005 vill jag
            säga följande.
          </note>
          <note>
            Två länder, Japan (Aichio) och Kanada (Calgary), kandiderar för
            världsutställningen år 2005. Det rör sig om två välkvalificerade
            kandidater som båda har alla förutsättningar för att klara av
            ett sådant evenemang på ett utmärkt sätt.
          </note>
          <note>
            Regeringen har ännu inte tagit ställning i denna fråga, och enligt
            tidigare praxis, sedan t.ex. 1992, kommer vårt val inte att offentliggöras.
            I detta sammanhang vill jag också tillägga att det vinnande landet
            kommer att röstas fram vid BIE:s generalförsamling genom en sluten
            omröstningsprocedur.
          </note>
          <note type="speaker">
            Anf. 113 KARIN FALKMER (m):
          </note>
          <note>
            Fru talman! Jag tackar ministern för svaret. Jag hade naturligtvis
            hoppats att Leif Pagrotsky från talarstolen skulle säga: "Självklart!
            Den svenska regeringen kommer att lägga sin röst på Japan."
          </note>
          <note>
            Att jag har interpellerat i denna fråga beror på att jag tycker
            att det är viktigt att det japanska utställningsförslaget blir
            förverkligat. Tanken att samla kunskap och kompetens från världens
            alla länder för att gemensamt forma ett samhälle där människan
            kan leva i harmoni med naturen är något som Sverige i allra högsta
            grad skall bejaka.
          </note>
          <note>
            Jag är inte överraskad över att det är just Japan som har lagt
            fram ett sådant förslag. Mina erfarenheter från mina besök i Japan
            har gett mig insikten att
          </note>
          <note>
            Japan faktiskt är ett land med en stor miljömedvetenhet och som
            är villigt att ta ett ansvar - inte bara för det egna landet utan
            också ett större globalt ansvar för de viktiga miljöfrågorna.
          </note>
          <note>
            Jag var första gången i Japan med näringsutskottet
          </note>
          <note>
            1992. Vid varje möte med politiker, myndighetspersoner, statstjänstemän
            och näringslivsföreträdare var miljöfrågorna i fokus. Det som
            särskilt imponerade på mig var den långsiktighet i planeringen
            som finns i
          </note>
          <note>
            Japan.
          </note>
          <note>
            Jag har sedan fått detta första intryck befäst, senast vid den
            resa som Svensk-Japanska Parlamentarikerförbundet gjorde i februari.
            Vi studerade då sophanteringen i Tokyo. Vi diskuterade klimatfrågor,
            bl.a. på
          </note>
          <note>
            Tokyo Electric Power Company. Vi såg solcellstillverkning på
            ett företag vid namn Kyocera. Vi diskuterade med politikerkolleger
            de långsiktigt viktiga frågorna.
          </note>
          <note>
            När kommer regeringen att fatta sitt beslut?
          </note>
          <note>
            Visserligen framgick det av svaret att det är praxis att inte
            avslöja hur den svenska regeringen röstar. Det är en sluten omröstning.
            Men jag vill ändå fråga Leif
          </note>
          <note>
            Pagrotsky: När regeringen har fattat beslut, är Leif
          </note>
          <note>
            Pagrotsky villig att tala om hur den svenska regeringen har ställt
            sig? Jag är nyfiken på att få höra Leif
          </note>
          <note>
            Pagrotsky säga någonting om det, även för Sverige, mycket intressanta
            japanska förslaget till utställning.
          </note>
          <note type="speaker">
            Anf. 114 Statsrådet LEIF PAGROTSKY (s):
          </note>
          <note>
            Fru talman! Jag är beredd att hålla med Karin
          </note>
          <note>
            Falkmer i alla de goda omdömen och fina vitsord hon har lämnat
            om det japanska utställningsförslaget.
          </note>
          <note>
            Men detta är ett svårt beslut. De två kandidater som vi har att
            välja mellan är de två bästa arrangörerna som finns för denna
            typ av stora utställningar.
          </note>
          <note>
            Även Kanada har ett bra förslag. Vi står i den lyckliga positionen
            att välja mellan två arrangörer i absolut toppklass. Den japanska
            inriktningen är mycket intressant för svenskt vidkommande.
          </note>
          <note>
            Däremot är jag inte beredd att nu bestämma att bryta en långtida
            praxis och ha en öppen i stället för sluten omröstning. Sverige
            brukar vara lojalt mot regler som vi har röstat fram i internationella
            sammanhang. De regler som har bestämts här har varit denna beslutsform.
            Sverige har haft som tradition att göra så. Jag kan inte för dagen
            se att det finns någon anledning att nu byta linje, även om det
            då och då framkommer att det skulle vara en fördel i det ena eller
            andra sammanhanget att använda detta i taktiskt eller opinionsbildande
            syfte i kampen mot den ädla tävlan mellan de två kandidater som
            nu kämpar.
          </note>
          <note>
            Det är bra kandidater, och det är en trevlig beslutssituation
            att välja mellan dem.
          </note>
          <note type="speaker">
            Anf. 115 KARIN FALKMER (m):
          </note>
          <note>
            Fru talman! Jag respekterar naturligtvis Leif Pagrotskys svar
            att man inte skall avslöja något på förhand, när inte ens regeringen
            har bestämt sig. Men jag vidhåller att en större öppenhet när
            beslutet är fattat är välkommen.
          </note>
          <note>
            Medvetenheten om konflikter mellan människan och naturen har
            kommit under de tre senaste decennierna. Det japanska utställningsförslaget
            syftar till att fokusera på möjligheterna att skapa en tryggare
            och bättre framtid - kanske inte för Leif Pagrotsky, mig och Birgitta
            Dahl, utan för våra barn och barnbarn.
          </note>
          <note>
            Det hela handlar om problemen med befolkningstillväxten i kombination
            med en god miljö.
          </note>
          <note>
            Det handlar om luft- och vattenföroreningar, det stora problemet
            med sophanteringen, som finns överallt i världen, klimatfrågan,
            med koldioxidutsläppen, och många andra viktiga frågor. Man samlar
            då all världens kompetens på ett ställe och har en kunskapsbank
            som kan gagna oss alla.
          </note>
          <note>
            Till saken hör också att utställningen inte är tänkt att vara
            en engångsutställning, utan den kommer att vara kvar efter utställningsperiodens
            slut. På så sätt kan man hämta den senaste kunskapen och den senaste
            tekniska utvecklingen på det här området i Japan i framtiden också.
          </note>
          <note>
            Inte minst intressant är det för Sverige, eftersom vi har så
            många framstående egna företag som ligger i framkanten när det
            gäller just miljöprodukter. Jag har räknat upp ett antal i min
            interpellation, och det finns oändligt många fler. Jag tror att
            Leif Pagrotsky vet det. Det är alltså ett svenskt intresse också
            att våra företag kan få möjlighet att briljera på denna världsutställning
            med sina produkter.
          </note>
          <note>
            I förlängningen av detta ser jag en förhoppning att vi även kan
            locka japanska investeringar till Sverige.
          </note>
          <note>
            Vi har alltså ett egenintresse, men det är framför allt ett intresse
            att nappa på den här utställningsidén, som är någonting helt nytt,
            dvs. att samlas kring uppgiften att tillsammans ta del i det ansvar
            som är globalt när det gäller en bättre miljösituation i världen.
          </note>
          <note type="speaker">
            Anf. 116 Statsrådet LEIF PAGROTSKY (s):
          </note>
          <note>
            Fru talman! Det japanska utställningsförslaget är, som sagt var,
            mycket intressant och passar väl in i svenska värderingar och
            det sätt som vi i Sverige gärna ser på det här. Att jag nu avstår
            från att beskriva ett ställningstagande skall inte tolkas så att
            vi inte är intresserade av nära och goda förbindelser med Japan.
          </note>
          <note>
            Tvärtom är Japan en mycket viktig partner för Sverige. Ett viktigt
            argument för den japanska kandidaturen i våra ögon är naturligtvis
            att vi vill ytterligare stärka våra relationer med detta viktiga
            land.
          </note>
          <note>
            Jag vill ändå peka på några saker som vi gör i den riktningen
            nu, just för att undvika detta missförstånd.
          </note>
          <note>
            Vi har just nu en turnerande utställning i Japan, Vikingar och
            deras arvtagare, som pågår under ett halvårs tid och som jag tror
            kommer att främja förståelsen för Sverige och svenska förhållanden
            bland allmänheten i Japan.
          </note>
          <note>
            Det kommer också med stor kraft att ske när kungen reser till
            Japan redan i slutet av maj, dvs. om en månad. I anslutning till
            det kommer det att äga rum ett antal arrangemang, seminarier och
            annat.
          </note>
          <note>
            Jag vill inte göra några jämförelser i övrigt, men även jag själv
            skall resa till Japan i september och då göra mitt bästa för att
            främja de redan goda relationerna och även främja handeln mellan
            våra länder.
          </note>
          <note>
            Problemet är, som sagt var, att det finns ytterligare en god
            kandidat, och vi kommer så småningom att bestämma hur vi skall
            rösta den 15 juni. Det skall bli spännande att vara med om den
            beslutsprocessen.
          </note>
          <note type="speaker">
            Anf. 117 KARIN FALKMER (m):
          </note>
          <note>
            Fru talman! För att det inte skall bli några som helst missförstånd
            vill jag säga att jag inte misstror regeringens inställning till
            Japan. Jag vet att regeringen vet att Japan är en såväl politisk
            och ekonomisk som miljömässig stormakt och att Japan betyder oerhört
            mycket för Sverige. Inga missuppfattningar avseende regeringens
            inställning till Japan skall därför komma från mina läppar.
          </note>
          <note>
            Den utställning som har varit i Japan under ett helt år har finansierats
            till 90 % av Japan, vilket är mycket glädjande. Det har satt Sverige
            på kartan. Utställningen har turnerat från stad till stad. Uppmärksamheten
            gentemot Sverige har ökat.
          </note>
          <note>
            Jag kan berätta för Leif Pagrotsky att kunskapen om Sverige är
            betydligt större än vad jag egentligen hade förväntat mig. När
            vi var på vår utskottsresa hade vi i en stad, som ligger mellan
            Kyoto och Nara, som heter Uji ett seminarium om Sverige och om
            svensk välfärd och svensk åldringsvård. Det var ett initiativ
            som hade tagits av en klubb i Uji, med 15
          </note>
          <note>
            medlemmar som studerar äldrefrågor.
          </note>
          <note>
            Jag tror att vi är överens om Japans betydelse för
          </note>
          <note>
            Sverige. Intresset från Japan gentemot Sverige och från Sverige
            gentemot Japan är vi också alla överens om.
          </note>
          <note>
            Den här utställningen syftar till att göra det bättre för våra
            barn och barnbarn. Japan har en långsiktig planering och har i
            förberedelsearbetet engagerat barn och ungdomar, eftersom det
            är deras framtid det handlar om.
          </note>
          <note>
            Om Leif Pagrotsky inte redan har sett den här broschyren vill
            jag överlämna den till honom. Jag fick den vid en uppvaktning.
            Det handlar just om barn som engageras inför den här utställningen.
            Min förhoppning är att utställningen skall bli en verklighet.
          </note>
          <note type="speaker">
            Anf. 118 Statsrådet LEIF PAGROTSKY (s):
          </note>
          <note>
            Fru talman! Jag har också vid besök i Japan kunnat konstatera
            hur nyfikna japaner är på Sverige och vilket bra läge vi har från
            svensk sida när vi sprider upplysning om svenska förhållanden.
            Det var särskilt glädjande att höra att det som Karin Falkmers
            värdar i
          </note>
          <note>
            Japan var intresserade av att veta om Sverige gällde välfärdsstaten,
            våra generösa transfereringssystem och vår väl utbyggda offentliga
            sektor.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 1996/97:272 om mjölmängd i pizzor
          </note>
          <note type="speaker">
            Anf. 119 Statsrådet THOMAS ÖSTROS (s):
          </note>
          <note>
            Fru talman! Juan Fonseca har frågat mig om jag avser att vidta
            några åtgärder som kan leda till rimliga och verkliga bedömningar
            av den skatt som t.ex. en pizzeriaägare skall betala och om jag
            avser att vidta några åtgärder för att en näringsidkare inte skall
            behöva avveckla sin rörelse innan en tvist med skattemyndigheten
            är slutligt avgjord.
          </note>
          <note>
            Jag svarade så sent som i fredags på en liknande interpellation
            av Carl Erik Hedlund. Båda interpellationerna har ställts mot
            bakgrund av ett i medierna uppmärksammat fall av skönstaxering
            av en pizzeriaägare. Vid skönstaxeringen har skattemyndigheten
            bl.a. använt sig av en schablon som bygger på en bruttovinstberäkning.
          </note>
          <note>
            Som jag nämnde i svaret till Carl Erik Hedlund, kan skönstaxering
            ske om skatten, eller underlaget för att ta ut skatten, inte kan
            beräknas tillförlitligt på grund av att den skattskyldige inte
            har lämnat självdeklaration. Skönstaxering kan också ske när självdeklaration
            visserligen har lämnats men den, eller underlaget för den, har
            sådana brister att den inte kan läggas till grund för ett taxeringsbeslut.
            Bestämmelserna innebär att skatt, eller underlag för att ta ut
            skatt, uppskattas till belopp som framstår som skäligt med hänsyn
            till vad som har kommit fram i ärendet.
          </note>
          <note>
            Skattemyndigheten kan inte underlåta att fatta beskattningsbeslut
            i de fall något underlag inte finns eller underlaget är bristfälligt.
          </note>
          <note>
            Det övergripande syftet med skönstaxeringsinstitutet är att uppnå
            en rättvis och likformig beskattning.
          </note>
          <note>
            Svårigheterna ligger i att fastställa vad som är en materiellt
            riktig beskattning i de fall där underlaget är bristfälligt. Det
            är i dessa situationer som skattemyndigheten använder sig av schabloner
            av det slag som
          </note>
          <note>
            Juan Fonseca nämner i sin interpellation. Det är givet att skattemyndigheten
            kan ha god hjälp av medelvärden och generella slutsatser som kan
            dras från jämförbara fall. Utgångspunkten är emellertid alltid
            att skönstaxeringar skall göras med utgångspunkt från en bedömning
            av fakta i det enskilda fallet.
          </note>
          <note>
            Regeringsrätten har i t.ex. en dom från 1995 i fråga om bevisvärdet
            av en bruttovinstberäkning uttalat att metoden normalt är behäftad
            med betydande osäkerhetsmoment, både såvitt gäller beräkningen
            av bruttovinsten hos det enskilda företaget och när det gäller
            att fastställa en rättvisande jämförelsenorm (RÅ
          </note>
          <note>
            1995 ref. 31). Regeringsrätten uttalar därför att resultatet
            av en bruttovinstkalkyl inte kan bedömas isolerat utan måste ställas
            i relation till de förklaringar som den skattskyldige lämnat och
            övriga föreliggande omständigheter.
          </note>
          <note>
            Påståenden om att skattemyndigheterna enligt gällande praxis
            - utan att beakta omständigheterna i det enskilda fallet - kan
            räkna ut hur mycket skatt en pizzeriaägare skall betala enbart
            med stöd av mjölförbrukningen och vissa generella antaganden om
            mjölmängden i en pizzabulle är således inte riktiga. Eftersom
            jag utgår från att skattemyndigheterna och domstolarna följer
            Regeringsrättens praxis ser jag för närvarande ingen anledning
            att ändra på reglerna för skönstaxering.
          </note>
          <note>
            En pizzeriaägare kan givetvis alltid baka så stora pizzor som
            han vill utan att skattemyndigheten kan ha några synpunkter på
            detta.
          </note>
          <note>
            Den andra frågan är om jag avser att vidta några åtgärder för
            att en näringsidkare inte skall behöva avveckla sin rörelse innan
            en tvist med skattemyndigheten är slutligt avgjord. Ett beslut
            om skatt kan verkställas även om den skattskyldige begär omprövning
            av beslutet eller överklagar det. Den skattskyldige kan dock begära
            anstånd med att betala in skatten bl.a. om utgången i ärendet
            eller målet är oviss.
          </note>
          <note>
            Regeringen kommer i propositionen Ett nytt system för skattebetalningar
            m.m., som skall överlämnas till riksdagen i morgon, att behandla
            några frågor som rör anstånd med betalning av skatter och avgifter.
            Jag vill inte föregripa propositionen, men jag vill ändå säga
            att nuvarande förutsättningar för anstånd i samband med omprövning
            eller överklagande inte föreslås ändrade.
          </note>
          <note type="speaker">
            Anf. 120 JUAN FONSECA (s):
          </note>
          <note>
            Fru talman! Jag vill tacka skatteministern för svaret. Jag kan
            allmänt säga att vi kan vara överens om det svar skatteministern
            lämnar till mig. Anledningen till att jag väckte interpellationen
            är följande.
          </note>
          <note>
            Det är tre saker som har oroat mig. Det ena är frågan om det
            är rimligt att en skattemyndighet i dag fortfarande använder sig
            av schabloner för att bedöma vad en pizza skall kosta. Jag förstår
            att man måste ha någon typ av mått. Jag förstår också att man
            måste hitta rimliga mått för att fastställa priset för varje pizza.
            Men frågan är om det är rimligt i jämförelse med den utveckling
            som skett i det verkliga livet.
          </note>
          <note>
            Pizzeriorna måste kanske, beroende på en hård konkurrens, åstadkomma
            större pizzor.
          </note>
          <note>
            Finns det möjligheter för en skattemyndighet att fundera över
            om det finns utrymme för samtal och för att komma överens med
            pizzabagaren eller pizzeriaägaren om ett sätt att mäta kostnaderna?
            Jag tror att det finns en oflexibilitet i systemet som gör att
            man har svårt att samtala med varandra.
          </note>
          <note>
            Det är den ena aspekt som jag tog upp. Den andra gäller om det
            kan vara rimligt att en person som har en tvist med skattemyndigheten
            men som vill göra rätt för sig och som inte vill bli något slags
            klient i den offentliga sektorn tvingas stänga sin pizzeria. Han
            har en skuld på 900 000 kr och lever i dag på socialbidrag fast
            han hade kunnat göra rätt för sig.
          </note>
          <note>
            Som jag sade i inslaget i TV greps jag av något slags panik över
            att människor - i detta fall en person med invandrarbakgrund -
            som vill göra rätt för sig och gör sitt jobb hamnar som klienter
            hos den sociala myndigheten. Det mest märkliga är att jag när
            jag började luska i frågan fick veta att skattemyndigheten i den
            regionen har satt ungefär samma sak i system med samtliga pizzeriaägare
            där. Jag vill inte antyda någonting, men 98 % av dem som äger
            pizzerior i den regionen råkar vara personer med ursprung i Turkiet,
          </note>
          <note>
            Libanon osv. Jag vill inte dra några slutsatser av vad som händer,
            men ibland kan man misstänka andra saker.
          </note>
          <note>
            Kan skatteministern fundera på om det saknas möjlighet till kommunikation
            mellan skattemyndigheterna och pizzabagare och pizzeriaägare?
            Kan man komma överens om betalningen och mätningen av pizzorna?
          </note>
          <note>
            Det tråkigaste och mest beklagliga skulle vara, fru talman, om
            människor tvingas att bli klienter i den offentliga sektorn när
            vi håller på att bekämpa arbetslösheten. De försörjer sina familjer.
            I detta fall har det inte bevisats att pizzeriaägaren undangömmer
            betalningen till skattemyndigheten. Han har betalat sin skatt,
            men trots det är han i dag försatt i konkurs och tvingas att leva
            på bidrag.
          </note>
          <note type="speaker">
            Anf. 121 Statsrådet THOMAS ÖSTROS (s):
          </note>
          <note>
            Fru talman! Låt mig börja med att säga att jag delar Juan Fonsecas
            engagemang för de små företagen och inte minst invandrarföretagen.
            De är en oerhört viktig del av ett näringsliv som måste blomstra
            om vi skall klara av kampen mot arbetslösheten. Där är jag och
            Juan Fonseca helt överens.
          </note>
          <note>
            Fonseca tar upp ett antal frågor som jag tänkte kommentera. Det
            gäller för det första användandet av just schabloner. Också där
            är vi nog helt överens. Det går inte att bara stelt använda sig
            av schabloner. Det kan vara ett försök från skattemyndigheten
            att fastställa hur mycket företaget har tjänat in när den får
            bristfälliga uppgifter, men det måste naturligtvis finnas en kommunikation.
            Så sker ju vid revisionerna. Skattemyndigheten gör en revision
            på ett företag och upptäcker brister och fel. Låt mig i detta
            sammanhang säga att det är oerhört viktigt att vi inte talar om
            det enskilda fallet, för det kan regeringen naturligtvis inte
            ha någon särskild synpunkt på. Nu talar vi generellt.
          </note>
          <note>
            Om revisorerna då har synpunkter på hur bokföringen har skötts
            och hur redovisningen gått till är det meningen att det skall
            ske en kommunikation. Det sker.
          </note>
          <note>
            Det är oerhört viktigt att det är en dialog mellan myndigheten
            och företagaren, så att man når fram till vad som är sant. Hur
            mycket har sålts? Hur stor är vinsten? Hur mycket skatt skall
            betalas?
          </note>
          <note>
            Om man hamnar i denna typ av tvist finns också möjligheten att
            begära anstånd. Finns det tveksamheter i skattemyndighetens bedömning
            skall anstånd lämnas. Min erfarenhet är att man är generös med
            anstånden. Får företagaren inte anstånd med att betala in skatt
            kan det beslutet överklagas i domstol. Den enskilde företagaren
            har möjligheten att vända sig till domstol. Domstolen bedömer
            om det råder osäkerhet i fallet, och gör det detta får företagaren
            anstånd.
          </note>
          <note>
            Juan Fonseca ställer en fråga som i sig är väldigt viktig. Kan
            det ändå finnas brister i kommunikationen? Det kan naturligtvis
            vara så. Jag litar på att skattemyndigheten gör ett väldigt bra
            jobb, men det är klart att det kan hända att kommunikationen brister.
          </note>
          <note>
            Det kan handla om skillnader i synsätt. Det kan handla om skillnader
            i sätt att tala och kommunicera som gör att det blir brister.
            Det måste man jobba med varje dag på myndigheten. Man måste verkligen
            se till att den enskilda människans rätt kommer till sin rätt.
          </note>
          <note>
            Var och en måste ha en möjlighet att lägga fram sin sak på ett
            så bra sätt som möjligt inför skattemyndigheten.
          </note>
          <note>
            Min erfarenhet av skattemyndigheten är att man gör ett mycket
            gott jobb på detta område och att man verkligen är intresserad
            av att ta reda på vad som är sant i stället för att köra över
            en enskild företagare.
          </note>
          <note type="speaker">
            Anf. 122 TALMANNEN:
          </note>
          <note>
            Får jag för säkerhets skull påminna om att debatten här inne
            skall vara av principiell natur och inte beröra enskilda ärenden
            eller konkreta ställningstaganden.
          </note>
          <note type="speaker">
            Anf. 123 JUAN FONSECA (s):
          </note>
          <note>
            Fru talman! Jag beklagar att jag har tagit upp detta enskilda
            ärende, men det var utgångspunkten för debatten.
          </note>
          <note>
            Om vi skall prata i generella termer vill jag säga att jag gläder
            mig över att skatteministern är överens med mig om att det måste
            ske en ömsesidig kommunikation mellan skattemyndigheten och pizzeriaägaren.
            Allt tyder på att detta inte sker i den region jag pratar om.
            Efter det att jag har väckt min interpellation och efter det att
            det har blivit känt att frågan skulle tas upp här - jag vet att
            den har tagits upp tidigare - har flera pizzeriaägare ringt till
            mig från den regionen. Konstigt nog har de allihopa just nu samma
            upplevelse av att någonting händer. En del av dem är väldigt oroliga
            över vad som kommer att hända med deras pizzerior och deras arbeten.
          </note>
          <note>
            Jag skulle vara den förste att beklaga om fler människor som
            försörjer sig på ett bra sätt utan att undangömma betalningar
            för skattemyndigheten tvingas att bli klienter hos den offentliga
            sektorn i den regionen. Det skulle vara beklagligt. Jag vet i
            dag inte om det blir så, men det finns tecken på att det händer
            en del saker.
          </note>
          <note>
            Jag litar också på skattemyndigheterna. Tack och lov har jag
            aldrig haft problem med dem. Jag tror att de gör ett bra jobb.
            Men utifrån min erfarenhet av det arbete som jag gör bland småföretagare
            med invandrarbakgrund vill jag påstå att det finns en misstro.
          </note>
          <note>
            Man tror ibland att pizzeriaägare och restaurangägare är ute
            efter att fiffla och att de inte vill betala skatt.
          </note>
          <note>
            Man misstror människor. Det måste finnas något slags ömsesidighet
            i dialogen och en förståelse för att människor vill göra nytta.
          </note>
          <note>
            Hur skall man åstadkomma detta? Jag förstår att skatteministern
            inte kan ta fram en massa direktiv om hur detta skall hanteras.
            Men jag tror att det är viktigt att man ger politiska signaler,
            så att människor inte hamnar i den situationen att de måste knacka
            på socialförvaltningens dörr för att över huvud taget kunna försörja
            sig, när de har en liten firma eller rörelse som kan försörja
            dem och deras familjer.
          </note>
          <note type="speaker">
            Anf. 124 Statsrådet THOMAS ÖSTROS (s):
          </note>
          <note>
            Fru talman! Juan Fonseca säger att det måste finnas en ömsesidighet
            i dialogen. Det håller jag med om. Det skall finnas en bra dialog
            mellan myndigheten och den enskilda företagaren. Det är också
            viktigt att skattemyndigheten har bra redskap att använda i kampen
            mot skattefusk och ekonomisk brottslighet.
          </note>
          <note>
            Det är en verksamhet som regeringen prioriterar väldigt starkt,
            av olika skäl.
          </note>
          <note>
            Jag och Juan Fonseca tillhör ett parti som lägger stor vikt vid
            ett välfärdssamhälle som kräver höga skatter och att människor
            också betalar in de skatter som vi gemensamt har beslutat om.
            Om vi ser en ökning av skattefusk och ekonomisk brottslighet tär
            det naturligtvis på moralen i samhället. Det tär på skattebetalningsviljan.
            Och det är på lång sikt ett hot mot välfärdssamhället. Det är
            det ena skälet.
          </note>
          <note>
            Det andra skälet gäller just näringslivsklimatet och klimatet
            för en småföretagare. Om man är en företagare som strävar på,
            betalar sina skatter och avgifter och följer lagar och regler
            - vilket de allra flesta är -
          </note>
          <note>
            är det oerhört jobbigt att möta illojal konkurrens som består
            i att någon i samma område inte betalar sina skatter och konkurrerar
            ut ens egen verksamhet. Därför är det viktigt också av företagsklimatskäl
            att vi har bra regler och att det finns möjligheter för skattemyndigheterna
            att kontrollera dem och se till att vi har ett vitt och blomstrande
            näringsliv. Det är viktigt. Det är bakgrunden till att vi har
            den här typen av regelverk.
          </note>
          <note>
            Detta skall naturligtvis ske med en ömsesidig respekt. Skattemyndigheterna
            har till uppgift att vara både serviceorgan och kontrollorgan.
            Båda dessa uppgifter är lika viktiga. Man skall också se till
            att underlätta en dialog för att ta reda på sanningen, helt enkelt.
            Det är det man skall vara ute efter. Vad har företaget tjänat?
            Vad borde det ha betalat i skatt? Vad har företagaren själv att
            säga och för förklaringar att ge när det gäller brister, t.ex.,
            i deklarationerna?
          </note>
          <note>
            Min upplevelse av skattemyndigheterna är att det här fungerar
            väl och att vi har en bra fungerande verksamhet. Det kan uppstå
            brister i kommunikationerna, men det kan uppstå på många håll
            i samhället. Det går alltid att förbättra. Men min upplevelse
            av skattemyndigheterna är att detta fungerar relativt väl.
          </note>
          <note type="speaker">
            Anf. 125 JUAN FONSECA (s):
          </note>
          <note>
            Fru talman! Det är bra att vi har denna dialog här i riksdagen.
            Det är viktigt att vi framför sådana här synpunkter och våra egna
            upplevelser av hur myndigheterna fungerar.
          </note>
          <note>
            Jag är helt överens med Thomas Östros om att allt som rör skattefusk
            skall bekämpas. Men om det från
          </note>
          <note>
            Thomas Östros sida finns en antydan om att det - i de fall som
            jag tar upp - skulle handla om människor som skattefuskar vill
            jag säga att det, som jag upplever det, inte är fråga om det.
            Det handlar möjligen om brister i kommunikationen och om problem
            med att förstå hur man skall lämna sina redovisningar osv. De
            människor som jag talar om betalar sina skatter, men det har uppstått
            en tvist med skattemyndigheterna i fråga om hur mycket pengar
            de skall betala in. Dessa människor gör rätt för sig. Det andra
            skall vi självfallet bekämpa.
          </note>
          <note>
            Thomas Östros talade om illojal konkurrens. Vi har ett samhälle
            i dag där t.o.m. pizzeriaägare måste konkurrera med varandra.
            Det kan i och för sig vara bra. Grunden till problemet i dag är
            just att man använder sig av schabloner som möjligen inte hänger
            ihop med den verklighet som pizzeriaägare befinner sig i. Därför
            gör konkurrensen att mängden mjöl i pizzan, i själva bullen, blir
            något slags tvist. När det gäller detta måste man åstadkomma någon
            förändring.
          </note>
          <note>
            Det skulle vara intressant om skattemyndigheterna själva kunde
            fundera över om deras schabloner kan ses över.
          </note>
          <note type="speaker">
            Anf. 126 Statsrådet THOMAS ÖSTROS (s):
          </note>
          <note>
            Fru talman! Jag och Juan Fonseca är överens i stora stycken.
            Vi talar om samma sak, men ibland talar vi inte om samma sak.
          </note>
          <note>
            Det känns naturligtvis angeläget med de enskilda fall som Juan
            Fonseca tar upp, men det är viktigt att säga att regeringen inte
            kan ha någon synpunkt på de enskilda fallen. När jag talar om
            kampen mot skattefusket talar jag självfallet inte om några människor
            som Juan Fonseca känner, har kontakt med och har diskuterat med.
            Jag talar generellt om kampen mot skattefusk i Sverige. Det är
            oerhört viktigt att vi är överens om det.
          </note>
          <note>
            Det handlar om att få en bra dialog, och det handlar också om
            att skattemyndigheten samtidigt skall ha möjlighet att stävja
            just skattefusk och ekonomisk brottslighet. Det är en balansgång
            som skattemyndigheten utför ganska väl. Man har service- och kontrolluppdraget,
            och det skall genomföras. Den enskilda företagaren har alltid
            möjligheten att vända sig till domstol och att ansöka om anstånd
            om det finns tvivel i skattemyndighetens bedömningar. Och skattemyndigheten
            är generellt sett generös med anstånd.
          </note>
          <note>
            Som jag ser det fungerar det här relativt väl. Jag ser inte detta
            som ett område där det är angeläget med förändringar i lagstiftningen.
          </note>
          <note>
            Överläggningen var härmed avslutad.
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1996/97:119 Självförvaltning
          </note>
          <note>
            Förslag
          </note>
          <note>
            1996/97:RR10 Riksdagens revisorers förslag angående undanträngningseffekter
          </note>
          <note>
            Redogörelse
          </note>
          <note>
            1996/97:RFK1 Riksdagens förvaltningskontors årsredovisning för
            verksamhetsåret 1995/96
          </note>
          <note>
            14 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 23 april
          </note>
          <note>
            1996/97:279 av Sigge Godin (fp) till statsrådet Maj-
          </note>
          <note>
            Inger Klingvall
          </note>
          <note>
            Underhållsstöd
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 29 april.
          </note>
          <note>
            15 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 23 april
          </note>
          <note>
            1996/97:486 av Carina Hägg (s) till utrikesministern
          </note>
          <note>
            Livsmedelssituationen i Burundi
          </note>
          <note>
            1996/97:487 av Carina Hägg (s) till utrikesministern
          </note>
          <note>
            Zaire
          </note>
          <note>
            1996/97:488 av Annika Nilsson (s) till miljöministern
          </note>
          <note>
            Avgasrening på fartyg
          </note>
          <note>
            den 24 april
          </note>
          <note>
            1996/97:489 av Mikael Odenberg (m) till statsministern
          </note>
          <note>
            Produktionsskatt på el
          </note>
          <note>
            1996/97:490 av Olle Lindström (m) till finansministern
          </note>
          <note>
            Återbetalning av straffavgifter för röd diesel
          </note>
          <note>
            1996/97:491 av Lennart Brunander (c) till jordbruksministern
          </note>
          <note>
            Genmanipulerade livsmedel
          </note>
          <note>
            1996/97:492 av Inger Koch (m) till statsrådet Pierre
          </note>
          <note>
            Schori
          </note>
          <note>
            Visum
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 29 april.
          </note>
          <note>
            16 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit
          </note>
          <note>
            den 24 april
          </note>
          <note>
            1996/97:462 av Yvonne Ruwaida (mp) till socialministern
          </note>
          <note>
            Partnerskapsförrättare
          </note>
          <note>
            1996/97:465 av Eva Flyborg (fp) till justitieministern
          </note>
          <note>
            Målsägandebiträde
          </note>
          <note>
            1996/97:470 av Elver Jonsson (fp) till justitieministern
          </note>
          <note>
            Handläggningstiderna vid brottmål som rör våld mot barn
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 29 april.
          </note>
          <note>
            17 § Kammaren åtskildes kl. 15.37.
          </note>
          <note>
            Förhandlingarna leddes av andre vice talmannen från sammanträdets
            början t.o.m. 8 § anf. 24 (delvis), av tredje vice talmannen därefter
            t.o.m. 9 § anf. 33
          </note>
          <note>
            (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
