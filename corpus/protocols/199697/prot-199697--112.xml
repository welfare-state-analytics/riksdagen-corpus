<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--112</head>
          <docDate when="1997-06-02 00:00:00">1997-06-02 00:00:00</docDate>
        </div>
      </front>
      <body>
        <div>
          <note>
            13.00 - 16.43
          </note>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollen för den 26 och 27 maj.
          </note>
          <note>
            2 § Svar på interpellation 1996/97:302 om sjöfylleri
          </note>
          <note>
            Anf. 1 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Elver Jonsson har frågat om regeringen avser att
            förelägga riksdagen en proposition med förslag om en promillegräns
            till sjöss. Elver Jonsson har också frågat om regeringen avser
            att omdisponera budgetmedel för informationskampanjer i syfte
            att minska de alkoholrelaterade sjöolyckorna.
          </note>
          <note>
            För att stävja alkoholanvändningen i sjötrafiken ändrades på
            mitt initiativ straffbestämmelsen om sjöfylleri den juli 1991.
            Ändringarna innebar en skärpt syn på denna typ av brottslighet,
            bl.a. genom att brottet delades in i två grader; sjöfylleri och
            grovt sjöfylleri. Ett av syftena med lagändringen var att det
            skulle komma till tydligare uttryck att vissa gärningar borde
            bedömas strängare.
          </note>
          <note>
            Brottsförebyggande rådet har på regeringens uppdrag utvärderat
            1991 års reform. Av utvärderingen framgår att det övergripande
            målet med lagändringar har uppnåtts; domstolarna ser i dag strängare
            på sjöfylleribrott och andelen fängelsestraff för sådana brott
            har mer än fördubblats. Vidare framgår att påföljden för sjöfylleri
            och grovt sjöfylleri har bestämts enligt relativt enhetliga normer
            och att det tas hänsyn till den alkoholkoncentration som uppmätts.
          </note>
          <note>
            Brottsförebyggande rådets utvärdering ger alltså vid handen att
            vi har en relativt väl fungerande sjöfyllerilagstiftning. I olika
            sammanhang har emellertid diskuterats om det inte för sjötrafiken
            borde införas promillegränser för alkoholkoncentration i blod
            och utandningsluft efter mönster från rattfyllerilagstiftningen.
          </note>
          <note>
            Denna fråga har behandlats på ett utförligt sätt av
          </note>
          <note>
            Väg- och sjöfyllerikommittén i betänkandet Grovt rattfylleri
            och Sjöfylleri. Kommittén underkände tanken på ett nedre gränsvärde
            för alkoholhalten vid enkelt sjöfylleri. Däremot föreslog kommittén
            ett övre gränsvärde för grovt sjöfylleri som begåtts i en syssla
            som efter omständigheterna ställt höga krav på gärningsmannen.
          </note>
          <note>
            I den efterföljande propositionen år 1993 avstod regeringen från
            att lägga fram något förslag om promillegränser på sjön. Det finns
            skäl att i detta sammanhang kort redogöra för några av de argument
            som har anförts för detta beslut.
          </note>
          <note>
            Inom sjötrafiken råder särpräglade och mycket varierande förhållanden.
            Medan nykterhetskravet i vägtrafiken enbart avser förare, gäller
            för sjölivet att nykterhetskravet ombord omfattar inte endast
            den som framför ett fartyg utan även den som i övrigt fullgör
            uppgift av väsentlig betydelse för säkerheten till sjöss. Såvitt
            avser yrkessjötrafiken har man menat att förhållandena mer torde
            kunna liknas vid vad som gäller inom arbetslivet i allmänhet.
          </note>
          <note>
            Vidare omfattar sjölagens regler all trafik på sjön från kanotpaddling
            på öde fjällsjöar och brädsegling till navigering av Finlandsfärjor
            och oceangående fartyg. Det har framhållits att det är lätt att
            tänka sig ett flertal situationer där det allmännas intresse av
            att ingripa med strikta promilleregler inte är särskilt påtagligt.
            Att i en lagbestämmelse särskilja de situationer där ett behov
            av promilleregler kan sägas föreligga från de situationer där
            ett sådant behov inte finns har befunnits vara förenat med betydande
            svårigheter.
          </note>
          <note>
            De argument som kan anföras mot införandet av ett nedre gränsvärde
            har i princip åberopats också mot att införa ett gränsvärde för
            grova brott. Härutöver har bl.a. pekats på svårigheten att i de
            grova fallen dra gränsen mellan uppgifter som ställt höga krav
            på gärningsmannen och andra uppgifter.
          </note>
          <note>
            Till det nu anförda kan läggas att Sjösäkerhetskommittén i sitt
            betänkande Handlingsprogram för ökad sjösäkerhet avstyrker införandet
            av en nedre promillegräns för sjöfylleri. De flesta remissinstanser
            som tar upp frågan, bl.a. Rikspolisstyrelsen och Kustbevakningen,
            är negativa till införande av gränsvärden till sjöss. Kommitténs
            betänkande bereds nu vidare i
          </note>
          <note>
            Kommunikationsdepartementet.
          </note>
          <note>
            I sammanhanget bör avslutningsvis påpekas att den nuvarande regleringen
            inte innebär att en uppgift om alkoholkoncentrationen skulle vara
            betydelselös i sjöfyllerisammanhang. Tvärtom används analysbevis
            för att bedöma påverkansgraden redan med gällande bestämmelser
            i flertalet mål om sjöfylleri. Som jag nämnt har det emellertid
            framhållits att graden av berusning i dessa mål måste kunna vägas
            mot andra för sjötrafiken särpräglade omständigheter som kan föreligga
            i det enskilda fallet.
          </note>
          <note>
            Fru talman! Som framgått av den gjorda redovisningen finns det
            en rad problem med att införa strikta promillegränser i sjölagens
            fylleribestämmelser. Jag är emellertid inte beredd att nu ta slutlig
            ställning i denna fråga. Den kommer att aktualiseras i Justitiedepartementet
            i samband med beredningen av Drograttfylleriutredningens betänkande
            Droger i trafiken.
          </note>
          <note>
            När det gäller Elver Jonssons andra fråga om budgetmedel för
            information om sjösäkerhet får jag hänvisa till den kommande budgetpropositionen.
          </note>
          <note type="speaker">
            Anf. 2 ELVER JONSSON (fp):
          </note>
          <note>
            Fru talman! Det finns en samstämmighet om att sjöfylleri är för
            omfattande och att behovet av en förbättrad nykterhet i sjötrafiken
            är angeläget. Den frågan har funnits med under hela efterkrigstiden.
          </note>
          <note>
            Från 1961 har frågan var uppe till behandling och beslut 20 gånger
            i riksdagen, dvs. i genomsnitt mer är vartannat år. Parallellt
            med detta har det lagts fram åtta propositioner och flera tunga
            statliga och offentliga utredningar i ämnet. Det har förutsatts
            många gånger att någonting skulle ske.
          </note>
          <note>
            När jag nu, fru talman, tackar justitieministern för svaret är
            statsrådet knappast överraskad över att jag säger att jag är bedrövad
            över att svaret är så passivt.
          </note>
          <note>
            Vad det handlar om är att ge övervakande myndighet, dvs. sjöpolis
            m.fl., ett enkelt instrument för att kunna stoppa och undvika
            olyckstillbud, sjöolyckor som ofta lett till svåra skador, i en
            del fall till en bråd död.
          </note>
          <note>
            Onyktert åkande i våra allt snabbare fritidsbåtar har stört och
            oroat många badande och turister. Det är ingen tvekan att det
            i det allmänna rättsmedvetandet finns ett starkt stöd för en ordning
            som likställer krav på säkerhet och nykterhet i sjötrafik med
            kraven vad gäller landtrafiken. Nordiska rådet har gjort ett sådant
            uttalande. Den svenska socialstyrelsen föreslog i ett delprogram
            för några år sedan att regeringen skulle verka för en lagstiftning
            där man jämställer onykterhet i sjötrafiken med onykterhet i vägtrafiken.
          </note>
          <note>
            Vad gäller onykterhet och fylleri i sjötrafik finns inget givet
            mått. Det kan förbättras och försämras.
          </note>
          <note>
            Det finns en uttrycklig straffbestämmelse, men den är svår att
            bedöma och hantera. En viss uppstramning skedde 1991 då det blev
            en uppdelning av sjöonykterhet i dels sjöfylleri, dels grovt sjöfylleri.
          </note>
          <note>
            Justitieministern hänvisar till 1991 års beslut, men jag tror
            inte man skall övertolka det. BRÅ säger i sin utredning att man
            med en portion god vilja kan finna stöd för att tro att beteendet
            förändrats efter den reformen. Men den logiska slutsatsen är annars
            att eventuella förändringar av beteendet till sjöss knappast kan
            hänföras till 1991 års lagändringar. Så långt
          </note>
          <note>
            BRÅ:s rapport.
          </note>
          <note>
            Justitieministern säger vidare att domstolarna ser i dag strängare
            på rattfylleribrott och att andelen fängelsestraff för sådana
            brott mer än fördubblats. Det är alldeles riktigt, men det fanns
            en tid då justitieministern var ansvarig för departementet under
            den tidigare perioden och verkade för en ordning att man inte
            skulle ha en sträng påföljd vid onykterhet i trafiken.
          </note>
          <note>
            Nu är justitieministern närmast nöjd med situationen och säger
            att det är relativt väl fungerande. Så hemfaller fru statsrådet
            åt att säga att man naturligtvis kan diskutera att ha ett mönster
            enligt rattfyllerilagstiftningen. Den frågan har vi faktiskt diskuterat
            under många år. Det finns ett förslag från Väg- och sjöfyllerikommittén.
            Där tar statsrådet fasta på den del där man inte hade positiva
            förslag men närmast undviker att nämna det faktum att man vid
            grovt sjöfylleri ville ha en promillelagstiftning. De svårigheter
            som det talas om, om det särpräglade för en promillelag, borde
            ju tala för den. Man får ett intryck i svaret - visserligen litet
            övertolkat - att det vore illa om någon vore nykter i onödan på
            sjön. Jag tror inte att problemet är att det finns för många som
            uppträder nyktert i båtlivet utan att det är för få som gör det.
          </note>
          <note>
            Jag skulle vilja fråga angående den prövning som kommer om Justitiedepartementet
            den här gången lägger ett tryck på att öka viljan att komma fram
            till ett förslag. De svårigheter som statsrådet påtalar går enligt
            vad bl.a. den statliga utredningen sagt att hantera.
          </note>
          <note>
            Anf. 3 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! När man lyssnar på Elver Jonsson skulle man kunna
            få en föreställning om att ingenting har hänt på det här området.
            Det är tvärtom så att det här är ett område där det har gjorts
            väldigt mycket.
          </note>
          <note>
            Man kan också avläsa effekten i bl.a. antalet olyckor i samband
            med båttrafiken. Jag vill erinra Elver Jonsson om att det bara
            sedan 1991 har skett en halvering av antalet omkomna personer
            i sjötrafiken. 1991 omkom 80 personer vid 68 olyckor med fritidsbåtar.
          </note>
          <note>
            1996 inträffade 33 dödsfall i 31 fritidsbåtsolyckor.
          </note>
          <note>
            Det har uppenbarligen hänt mycket när det gäller att öka säkerheten
            i sjötrafiken, framför allt när det gäller fritidsbåtar.
          </note>
          <note>
            Promillegränser i sjölagen skulle vara ett enkelt instrument
            enligt Elver Jonsson. Det är inte det intrycket man får när man
            följer lagstiftningsarbetet på det här området. Den myndighet
            som har det yttersta ansvaret, Rikspolisstyrelsen, är som Elver
            Jonsson vet negativ till det. Det finns inget enkelt i det sammanhanget.
            Det viktiga är att de myndigheter som har att bevaka nykterheten
            i sjötrafiken också är mycket aktiva i sitt arbete. Det har förbättrats
            under senare år, med de goda resultat som vi kan se.
          </note>
          <note>
            Därutöver är jag litet förvånad över Elver Jonssons agerande
            och argumentering. Jag kan inte erinra mig att Elver Jonsson var
            särskilt aktiv när frågan senast var uppe i riksdagsbehandlingen.
            Det var en borgerlig regering som avvisade de krav som Elver
          </note>
          <note>
            Jonsson nu ställer på mig. Vid den tidpunkten var det tydligen
            inte angeläget att agera i frågan.
          </note>
          <note type="speaker">
            Anf. 4 ELVER JONSSON (fp):
          </note>
          <note>
            Fru talman! Jag har försökt vara aktiv och agera i den här frågan.
            Under ett tjugotal år har jag motionerat i frågan. Att regeringar
            av skiftande slag har varit passiva tycker jag inte får hindra
            mig från att ta till orda även om vi nu har en socialdemokratisk
            regering. Det hindrar inte att min kritik också drabbar tidigare
            regeringar. Man kan en känsla av att justitieministrar kommer
            och går, men Justitiedepartementets negativa inställning till
            en förbättrad trafiknykterhet består.
          </note>
          <note>
            Vi kan se vad som hände t.ex. när justitieministern lade fram
            sin proposition 1991 och ville ha en ganska svag förstärkning
            av trafiknykterheten på land. Då fick riksdagen hoppa in och skärpa
            det. Justitiedepartementets företrädare har flera gånger för mig
            förklarat att man tyckte att det var ett onödigt inhopp. Jag skulle
            vilja fråga Laila Freivalds: Vidhåller statsrådet att det var
            en bra proposition eller om det blev en förbättring då riksdagen
            inskred i frågan?
          </note>
          <note>
            Det känns litet förmätet när statsrådet säger att vi nu har en
            bra ordning. Det är färre som omkommit och dödats, det är riktigt.
            Men det är inte detsamma som att det är bra. Den professionella
            delen - många av poliserna, båtklubbarnas ansvariga och en rad
            andra - har förordat ett gränsvärde. Det finns ett stort allmänt
            stöd för att införa det.
          </note>
          <note>
            Sedan vill jag inte påstå att det har varit enkelt.
          </note>
          <note>
            Den kommitté som utreder frågan kom till slutsatsen att det var
            fullt möjligt. Mot detta har inte BRÅ invänt. Jag vill fråga justitieministern:
            Vad finns det för anledning att polemisera mot att det grövre
            sjöfylleriet skulle få den promillelagstiftning som Väg- och sjöfyllerikommittén
            föreslog? Det skulle vara intressant att höra argumenten mot det
            resonemang som fördes i den utredningen.
          </note>
          <note>
            Jag tror, fru talman, att vi har att övervinna ett motstånd som
            inte sällan kommer från juridiska kretsar. En del invändningar
            kommer med rätta, en del med en allmän ovilja. Att jag vågar påstå
            någonting så här långtgående beror på den erfarenhet som finns
            när det gäller trafiknykterhetsfrågor i riksdagen. Det är inte
            alltid tack vare Justitiedepartementet som vi fått en förbättrad
            lagstiftning, utan trots agerandet från departementet är den ganska
            hygglig.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 1996/97:288 om varvsstöd
          </note>
          <note>
            Anf. 5 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! Marie Granlund har frågat mig dels hur regeringen
            avser att arbeta inom OECD och EU
          </note>
          <note>
            för att fartygssubventionerna skall avvecklas, dels om jag kan
            tänka mig att återinföra någon form av svenskt varvsstöd om våra
            konkurrentländer inte avvecklar sina stöd.
          </note>
          <note>
            Innan jag går in på frågan om det internationella arbetet skall
            jag i korthet belysa varvsindustrins problem.
          </note>
          <note>
            Varvsindustrin är en internationell industri. Marknaden för nybyggda
            fartyg utgörs ofta av hela världen.
          </note>
          <note>
            Priserna på nybyggda fartyg har de senaste 20-25
          </note>
          <note>
            åren varit kolossalt låga som en följd av att omfattande statsstöd
            lämnats i syfte att fylla överkapaciteten efter oljekrisen i början
            av 1970-talet. Så gott som samtliga länder runt om i världen lämnar
            stöd till den nationella varvsindustrin. Det innebär att problemet
            är globalt. Det bästa sättet att hantera detta är därför att så
            stor del som möjligt av världens samlade fartygsproducenter ges
            en möjlighet att konkurrera på samma villkor genom att stödet
            till varvsindustrin avvecklas. Det OECD-avtal som har träffats
            mellan EU,
          </note>
          <note>
            Japan, Norge, Sydkorea och USA om att slopa subventionerna är
            för närvarande det bästa sättet att skapa konkurrensneutralitet
            och lika villkor för varvsindustrin. Det kan därför inte nog understrykas
            hur viktigt det är att avtalet träder i kraft och att det inte
            äventyras på något sätt.
          </note>
          <note>
            Av det som jag nu har sagt framgår att problemet enligt Sveriges
            uppfattning måste lösas i internationellt samförstånd. Vi har
            därför engagerat oss starkt i arbetet med att nå överenskommelse
            i OECD.
          </note>
          <note>
            Också inom EU har vi arbetat aktivt för att stödet skall slopas
            så snart som möjligt. I ministerrådet har vi motsatt oss varje
            förslag som på något sätt kan äventyra OECD-avtalets möjligheter
            att träda i kraft.
          </note>
          <note>
            Sverige är alltså en av de medlemsstater inom EU
          </note>
          <note>
            som driver frågan om ett slopat varvsstöd hårdast.
          </note>
          <note>
            Denna linje kommer vi att hålla fast vid i fortsättningen.
          </note>
          <note>
            När det så gäller frågan om att återinföra varvsstödet är det
            inte självklart att Sverige skall överge den nuvarande inriktningen
            på näringspolitiken och lämna mer stöd till varven än övrig industri.
            Långsiktigt vore detta en osund användning av statens medel.
          </note>
          <note>
            Sverige bör i stället sträva efter att konkurrera med en fartygsproduktion
            med högt förädlingsvärde och inte konkurrera med låga priser som
            skapas på konstlad väg genom statliga subventioner.
          </note>
          <note>
            Det skulle kunna hävdas att varvsstödet - i vart fall som en
            temporär åtgärd - bör återinföras av
          </note>
          <note>
            "rättviseskäl" för att ge svenska varv samma förutsättningar
            som övriga varv inom EU. Jag vill emellertid erinra om att det
            s.k. sjunde varvsdirektivet som tillåter stöd till Europas varv
            upphör att gälla vid årsskiftet. Vid samma tidpunkt kommer den
            EG-
          </note>
          <note>
            förordning som införlivar OECD-avtalets förbud mot varvsstöd
            att träda i kraft. De svenska varven kommer följaktligen att kunna
            konkurrera med övriga varv inom EU på neutrala villkor efter årsskiftet.
            För en så kort tid som fram till årsskiftet är det inte motiverat
            att återinföra varvsstödet.
          </note>
          <note type="speaker">
            Anf. 6 MARIE GRANLUND (s):
          </note>
          <note>
            Fru talman! Jag tackar näringsministern för svaret.
          </note>
          <note>
            Sverige är i dag det enda land som avskaffat sitt varvsstöd.
            Den svenska varvsindustrin konkurrerar för närvarande med varv
            i länder som i större eller mindre omfattning får statliga subventioner.
            Denna situation är i längden ohållbar. Det är orimligt att förvänta
            sig att varven i Sverige skall kunna bedriva sin verksamhet så
            kostnadseffektivt att de kan hävda sig mot de stödmottagande länderna.
            Situationen kan förbättras bara genom att sunda konkurrensförutsättningar
            finns mellan de olika länderna. Jag delar näringsministerns uppfattning
            att detta måste ske genom internationella överenskommelser. Tyvärr
            har det gått mycket trögt.
          </note>
          <note>
            Förhandlingarna inom OECD resulterade i juli
          </note>
          <note>
            1994 i en överenskommelse mellan EG, Finland,
          </note>
          <note>
            Förenta staterna, Japan, Sydkorea, Norge och Sverige.
          </note>
          <note>
            Det avtalet innebar i princip att alla direkta och indirekta
            stöd till varvsindustrin skulle upphöra den 1
          </note>
          <note>
            januari 1996. Så har emellertid inte skett på grund av
          </note>
          <note>
            USA som som enda part inte har ratificerat avtalet.
          </note>
          <note>
            Nyligen har dessutom EU:s ministermöte beslutat om en förordning
            som medger stöd i Tyskland, Spanien och Grekland för varv i omstrukturering.
            Jag tycker att man måste driva det här internationellt. Jag skulle
            vilja fråga näringsministern hur han ser på den framtida utvecklingen
            internationellt, om stödet verkligen kommer att avskaffas 1997
            som näringsministern nu har meddelat.
          </note>
          <note>
            Storskalig varvsindustri hör knappast till de branscher i Sverige
            som kommer att ha de bästa långsiktiga förutsättningarna. Vad
            som däremot är viktigt är att slå vakt om den betydande kompetens
            som finns när det gäller skeppsbyggnadskunskap och fartygsproduktion.
            Framtidsutsikterna i dag för de svenska kvarvarande varven är
            dystra om inte samma konkurrensförutsättningar medges.
          </note>
          <note>
            De befintliga varven har i dag svårt att rekrytera personal,
            vilket ytterligare försämrar deras konkurrenskraft. Detta får
            negativa konsekvenser inte bara för varven utan också för många
            underleverantörer och för företag inom andra delar av industrin
            som tillverkar komponenter och moduler för leverans till varven.
            I dag är ca 5 000 personer verksamma inom varvsnäringen.
          </note>
          <note>
            Min andra fråga till näringsministern är: Är det tänkbart att
            införa någon form av varvsstöd till svensk varvsnäring i avvaktan
            på internationella överenskommelser, om detta inte skulle träda
            i kraft 1997?
          </note>
          <note type="speaker">
            Anf. 7 LENNART BEIJER (v):
          </note>
          <note>
            Fru talman! Frågan om varvsstöd har ju aktualiserats till och
            från. I näringsutskottets betänkande om näringspolitiken förutsatte
            man att åtgärder skulle vidtas för att svenska varv skulle få
            möjlighet att konkurrera med varven i Europa och i övriga världen.
          </note>
          <note>
            Därför var det naturligtvis en stor besvikelse att något sådant
            inte fanns med i vårbudgeten. Men när man läser den sista delen
            av Anders Sundströms svar där det framgår att dessa problem i
            princip skulle vara lösta från årsskiftet har frågan kommit in
            i ett litet annorlunda skede. Självfallet skulle åtminstone inte
            jag agera om jag vore säker på att dessa stöd vore borta vid årsskiftet.
            I så fall skulle jag naturligtvis lugna ned mig litet grand. Men
            detta har sagts så många gånger att man inte är riktigt säker
            på att övriga länder inom EU eller OECD alltid gör som vi från
            svensk sida tycker att de skall göra.
          </note>
          <note>
            Min fråga angående påståendet att subventionerna skall försvinna
            från årsskiftet är: Är detta egentligen så säkert? Är inte förutsättningen
            även här att exempelvis USA skriver under avtalet?
          </note>
          <note>
            Precis som Marie Granlund sade vill jag säga att så länge det
            förekommer olika stödsystem är det ett problem för den varvsindustri
            som försöker konkurrera utan stöd.
          </note>
          <note>
            Anders Sundström har alltså tiden fram till årsskiftet på sig.
            Men om dessa förhoppningar då inte infrias från årsskiftet utan
            att subventionerna fortsätter, kan man då utgå från att Sverige
            ändå kommer att agera, naturligtvis temporärt, på ett sådant sätt
            att de stöd som vi inför införs i avvaktan på att övriga länder
            avvecklar sina subventioner? På den punkten vore det intressant
            att få ett besked från näringsministern.
          </note>
          <note>
            Anf. 8 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! Jag vill först göra en intressant reflexion. Sverige
            satsade ju under 70- och 80-talen mycket stora pengar på varvsstöd
            för att möta osund konkurrens från andra länder. Man kan säga
            att den typen av subventioner långsiktigt visade sig vara misslyckade.
          </note>
          <note>
            Jag tror därför att det ligger väldigt mycket i att försöka förmå
            företagen att konkurrera med förädlingsvärde och kvalitet i stället
            för med pris.
          </note>
          <note>
            Jag såg en artikel i Göteborgs Posten från den 14
          </note>
          <note>
            maj där man skrev att Cityvarvet söker ny flytdocka och att full
            beläggning har gett varvet vinst för fjärde året i rad.
          </note>
          <note>
            Detta visar att denna industri även i Sverige nu försöker hitta
            lösningar där man inte är beroende subventioner. Om detta lyckas
            och vi samtidigt blir av med subventionerna är jag övertygad om
            att det kan bli en stor konkurrensfördel för Sverige.
          </note>
          <note>
            Jag skall därefter svara på frågorna. Marie Granlund frågade:
            Kommer varvsstödet att avvecklas under 1997? Jag vågar inte säga
            att det blir så. Det finns naturligtvis olika uppfattningar mellan
            olika länder.
          </note>
          <note>
            Men det finns ett antal argument som ändå talar för att vi rör
            oss åt det hållet. Det första är att det faktiskt finns ett beslut
            i ministerrådet om att det sjunde varvsdirektivet inte skall förlängas
            utan att det skall ersättas av någonting annat. Det kan då vara
            t.ex.
          </note>
          <note>
            OECD-avtalet, vilket är förstahandsalternativet. Något annat
            kan bli något sämre än OECD-alternativet men något bättre än sjunde
            varvsdirektivet. Det kommer att föras en förhandling under hösten.
          </note>
          <note>
            Det andra som talar för att det ändå kommer att ske en förändring
            är att nästan alla EU:s länder har problem med sina statsbudgetar.
            Man har svårt att få dem att gå ihop och svårt att klara konvergenskraven.
          </note>
          <note>
            Det gör att flertalet av dessa länder nu ensidigt kommer att
            tvingas reducera sitt varvsstöd. Man kan alltså säga att det sjunde
            varvsdirektivet kommer att avvecklas. Det kommer inte att förlängas
            på samma sätt som har skett tidigare.
          </note>
          <note>
            Hur långt vi når i förhandlingarna för att komma bort helt och
            hållet från varvsstöd är fortfarande oklart. Men kommissionen
            har sagt att varvsstöd, därest det skall finnas kvar, skall ha
            inriktningen av ett utvecklingsstöd. Det betyder att det inte
            skall vara fråga om några driftsbidrag utan att stöden mer skall
            vara inriktade på forskning, utveckling och ny teknik.
          </note>
          <note>
            En sådan inriktning, där man satsar på ny teknik i stället för
            på driftstöd, skulle naturligtvis även Sverige kunna tänka sig
            att stödja.
          </note>
          <note>
            Marie Granlunds andra fråga löd: Kan vi införa något stöd om
            inget händer under 1997? Det får vi ta ställning till då. Jag
            tycker inte att vi nu skall flagga för att vi skall införa något
            sådant, utan vi skall hårt och konsekvent nu driva linjen att
            OECD-avtalet skall bli det som kommer att gälla fr.o.m. 1998.
            Sedan får vi se om vi lyckas med detta.
          </note>
          <note>
            Lennart Beijer frågade: Är det säkert att subventionerna försvinner?
            På den frågan kan jag ge ungefär samma svar som jag gav på Marie
            Granlunds första fråga.
          </note>
          <note type="speaker">
            Anf. 9 MARIE GRANLUND (s):
          </note>
          <note>
            Fru talman! Jag delar uppfattningen att det inte var så lyckosamt
            med det tidigare varvsstödet i Sverige och att det var bra att
            avveckla det. Men det innebär samtidigt ett problem om inte andra
            länder gör det.
          </note>
          <note>
            Man måste alltså hela tiden göra avvägningen om andra länder
            kommer att avveckla sina stöd. Jag har uppfattat att branschen
            i dag har mycket svårt att konkurrera utan detta stöd, och stora
            delar av branschen kommer att slås ut. Därför är det mycket viktigt
            att se på hur man skall underlätta för att även vi i
          </note>
          <note>
            Sverige skall kunna ha en skeppsbyggnadskunskap, så att vi skall
            kunna tillverka mindre fartyg här och så att detta kunnande inte
            slås ut. Det finns nämligen en stor risk för det.
          </note>
          <note>
            Det som näringsministern säger om vad som händer internationellt
            verkar positivt. Tyvärr har vi litet dåliga erfarenheter, men
            det går kanske vägen den här gången. Men trots allt har man nyligen
            beslutat om att några av EU:s länder faktiskt får införa varvsstöd.
          </note>
          <note>
            Skulle näringsministern kunna utveckla det som han sade om att
            man skulle kunna införa någon form av stöd för teknikutveckling?
            Om det är något som kan vara nära förestående så vore det mycket
            positivt.
          </note>
          <note type="speaker">
            Anf. 10 LENNART BEIJER (v):
          </note>
          <note>
            Fru talman! Det som sägs i svaret och det som näringsministern
            sedan har sagt har jag samma uppfattning om. Förhoppningsvis går
            det åt rätt håll, så att vi kommer ifrån subventionspolitiken
            till varven. Det vore bra för hela varvsnäringen och naturligtvis
            framför allt för den svenska som under flera år har fått leva
            utan detta stöd. Men man kan inte låta år efter år gå och bara
            åse hur vår egen varvsindustri inte har en chans att i slutänden
            konkurrera. Om förhoppningarna om att subventionerna kan tas bort
            vid årsskiftet inte skulle infrias måste vi vara beredda att vidta
            några åtgärder från svensk sida.
          </note>
          <note>
            Anders Sundströms svar är litet uppmjukat när han talar om att
            det tydligen är klart att sjunde varvsdirektivet försvinner. Vad
            som kommer i stället är däremot mindre klart. Då blir det alltså
            en förhandling, och vi vet ju att sådana förhandlingar kan vara
            knepiga. Jag tycker därför att det är viktigt att näringsministern
            ser till att vi, om subventionerna inte försvinner från årsskiftet,
            inte är låsta utan att han kommer att se över vilka eventuella
            åtgärder som vi då måste vidta.
          </note>
          <note>
            Anf. 11 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! Jag har två synpunkter. Den första gäller stödet
            som nu är godkänt i Grekland, Spanien och Tyskland. Vi skall komma
            ihåg att det inte är fråga om något nytt varvsstöd. Det är ett
            stöd som redan tidigare är godkänt för dessa tre länder. Men i
          </note>
          <note>
            Tysklands fall försnillades det av oseriös verksamhet och drabbade
            varvsarbetarna i Tyskland. Därför godkände EU att nya pengar fick
            skickas in som skulle användas på det sätt som de gamla skulle
            ha använts.
          </note>
          <note>
            Sverige gick i och för sig emot detta. Men det är viktigt att
            beskriva den riktiga situationen.
          </note>
          <note>
            Hur vi skall ställa oss till ett eventuellt åttonde varvsdirektiv,
            eller vad det kan komma att heta, vet jag ännu inte. Det som nu
            är viktigast är att vi hårt driver frågan om att ta bort driftsstöden.
            Det känns mycket viktigt. Det visar sig då att vår linje kan bli
            en stor konkurrensfördel. Då har vi ju ett antal varv som faktiskt
            överlevt utan subventioner, och helt plötsligt hamnar varven i
            vår omvärld i samma läge som vi befinner oss i. Det ger oss en
            fördel i förhållande till andra länder. Just nu är det naturligtvis
            jobbigt. Men den industri som har klarat sig bäst i Sverige är
            ju den som har levt under de hårdaste villkoren och haft den hårdaste
            konkurrensen. Om vi då lyckas få bort statsstöden till varven
            kan det bli en framgång. Jag känner att vi är ganska nära den
            situationen. Med litet kraft kan vi kanske orka bryta igenom under
            hösten.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1996/97:291 om den elintensiva industrin
          </note>
          <note>
            Anf. 12 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! Eva Björne har frågat mig om det är min avsikt att
            fullfölja den nuvarande energi- och energiskattepolitiken mot
            de elintensiva industrierna.
          </note>
          <note>
            Ett viktigt mål för regeringens energipolitik är att värna om
            den elintensiva industrins internationella konkurrenskraft. De
            energipolitiska program som behandlas i riksdagen innebär en omfattande
            och målmedveten satsning på teknisk utveckling inom energiområdet.
            Genom att bidra till ett ekologiskt och ekonomiskt uthålligt energisystem
            skapar vi förutsättningar för långsiktiga konkurrensfördelar för
            svenskt näringsliv.
          </note>
          <note>
            I propositionen 1996/97:84 En uthållig energiförsörjning framhålls
            att stängningen av de två reaktorerna i Barsebäck skall genomföras
            på ett sådant sätt att en strukturomvandling inom industrin inte
            orsakas av höjda marknadspriser på el. Stängningen av de två reaktorerna
            skall inte äventyra den industristruktur och det uppvärmningssystem
            som Sverige har byggt upp under decennier.
          </note>
          <note>
            Energibeskattningen är ett viktigt styrmedel i strävandena att
            skapa ett ekologiskt uthålligt samhälle.
          </note>
          <note>
            Sverige har valt att, i väsentligt högre grad än de flesta andra
            länder, använda ekonomiska styrmedel som skatter och avgifter
            för att påverka resursanvädningen i miljövänligare riktning. Energiskatterna
            har också stor betydelse för produktionskostnaderna i den energiintensiva
            industrin och för industrins konkurrenskraft.
          </note>
          <note>
            Energibeskattningen måste därför utformas så att den ger goda
            förutsättningar för den svenska industrins konkurrenskraft. Det
            skall vara lönsamt att investera i varu- och tjänsteproduktion
            i Sverige, och det skall vara fördelaktigt att investera i ekologisk
            energiteknik, bl.a. effektivare energianvändning.
          </note>
          <note>
            En översyn av energiskattesystemet kommer att genomföras i Regeringskansliet.
            Översynen skall utgå från de riktlinjer för energibeskattningen
            som anges i
          </note>
          <note>
            1997 års energipolitiska uppgörelse. Översynen beräknas vara
            genomförd så att förslag kan lämnas till riksdagen under år 1998.
          </note>
          <note>
            Avsikten är att översynen skall omfatta i princip hela energiskattesystemet.
            För den elintensiva industrin är det främst produktionsskatterna
            på el som har betydelse. I dag är förhållandena på elmarknaden
            sådana att produktionsskatterna kan föras vidare från producenterna
            till såväl industrin som hushållen genom ökade elpriser.
          </note>
          <note>
            Produktonsskatten på kärnkraft kan medföra snedvridningar i elproduktionssystemet.
            Eftersom den rörliga kostnaden påverkas av skatten snedvrids den
            kostnadsmässiga rangordningen av elproduktionsanläggningarna med
            ett sämre resursutnyttjande som följd. Dessa problem med produktionsskatterna
            på el har uppmärksammats under de senaste åren.
          </note>
          <note>
            Riksdagen beslutade hösten 1996 att det andra steget av tidigare
            beslutade höjningar av produktionsskatterna på kärnkraft och vattenkraft
            skulle återtas och ersättas med höjda energiskatter på el och
            fossila bränslen. Under hösten 1996 beslutade riksdagen också
            att den rörliga vattenkraftsskatten skulle läggas om till en fastighetsskatt
            baserad på markvärdet.
          </note>
          <note>
            Regeringen har våren 1997 föreslagit riksdagen att fastighetsskatten
            på vattenkraft sänks med 50 % av den nivå som fastställdes vid
            omläggningen.
          </note>
          <note>
            Regeringen har således genom de åtgärder som vidtagits inlett
            en process med omvandling av produktionsskatterna på el.
          </note>
          <note>
            Regeringen avser att senast i budgetropositionen för år 1998
            återkomma till frågan om nivån och utformningen av produktionsskatten
            på el. Regeringen kommer därvid, om den bedömer att produktionsskatten
            på el till någon del skall behållas, att överväga om det är möjligt
            och ändamålsenligt att ersätta den nuvarande skatten på kärnkraftsproducerad
            el med en fast skatt som är oberoende av produktionsnivån.
          </note>
          <note type="speaker">
            Anf. 13 EVA BJÖRNE (m):
          </note>
          <note>
            Fru talman! Jag tackar ministern för svaret. I svaret säger ministern
            att regeringen har vidtagit en hel del åtgärder och inlett en
            process med omvandlingen av produktionsskatterna på el och att
            man senast i september i år i budgetpropositionen kommer att ge
            besked om just den här produktionsskatten. Längre ned i svaret
            står det att om regeringen därvid bedömer att produktionsskatten
            på el till någon del skall behållas kommer man att lägga om den
            på kärnkraftselen så att den blir oberoende av produktionsnivån.
          </note>
          <note>
            Kan jag tolka det, ministern, att det även diskuteras att helt
            och hållet ta bort produktionsskatten på el?
          </note>
          <note>
            Jag tycker att ministern i svaret är positiv till den svenska
            elintensiva industrin och till att den skall kunna fortleva i
            landet. Ministern säger också att inte ens stängningen av två
            reaktorer i Barsebäck skall påverka eller på något sätt orsaka
            att det blir höjda marknadspriser på el. Därför skall man utforma
            energibeskattningen på ett sådant sätt att den elintensiva industrin
            behåller sin konkurrenskraft. Man skall också göra en total översyn
            av energiskattesystemet, och förslag skall lämnas till riksdagen
            under 1998.
          </note>
          <note>
            Under 1998 skall man inom Gränges Industri, som interpellationen
            gäller, ha en omförhandling om köp av el. Den omförhandlingen
            kräver ju att förutsättningarna på marknaden är stabila. Gränges
            vill ju ha ett avtal som täcker en så lång period som möjligt
            så att man vet vad som händer i framtiden när det gäller kostnader
            för tillverkningen.
          </note>
          <note>
            I Norge pågår just nu överläggningar mellan den elintensiva branschföreningen
            och regeringen om kontrakt som skall ändras eller omförhandlas
            år
          </note>
          <note>
            2004-2007. De kommer att gälla fram till år 2020-
          </note>
          <note>
            2025. Det handlar alltså om minst 15 år som den elintensiva industrin
            i Norge är garanterad avtal. Det är helt andra tidsfaktorer än
            i Sverige, där det kanske kommer att handla om ett eller två år.
            Det är alltså mycket oförutsebart.
          </note>
          <note>
            I Frankrike har det statliga elbolaget gjort upp med regeringen
            om att sänka elpriset med 14 % under en treårsperiod. Vad jag
            vet är elpriset för den elintensiva industrins stora elanvändare
            på väg ned även i
          </note>
          <note>
            USA och i Sydafrika.
          </note>
          <note>
            Jag tycker inte att vår elintensiva industri under de här förutsättningarna
            har den konkurrenskraft som den borde kunna ha med lägre skatter
            och avgifter.
          </note>
          <note>
            Jag tycker att det verkar omöjligt, herr minister, att skapa
            detta med de här förutsättningarna. Man behöver längre framförhållningstider
            än vad som nu är fallet.
          </note>
          <note>
            Anf. 14 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! Först och främst vill jag än en gång understryka
            att vår avsikt är att ha ett energiskattesystem som ger vår elintensiva
            industri starka konkurrensfördelar. Det är också så att Sverige
            har en stor sådan verksamhet, men det innebär inte att allt är
            bra.
          </note>
          <note>
            Eva Björne tar upp två exempel, Norge och
          </note>
          <note>
            Frankrike, där man tydligen skall kunna erbjuda längre kontrakt.
            Det finns naturligtvis skillnader i energipolitiken i Sverige
            i förhållande till både Norge och
          </note>
          <note>
            Frankrike. Om jag börjar med Norge, skall vi ha klart för oss
            att Norge, till skillnad från Sverige, är ett land som importerar
            el. Marknadsförutsättningarna i Norge är alltså sämre än i Sverige.
            De har en stor import av el, och det har de haft under lång tid.
            De har också större svängningar i sitt elförsörjningssystem än
            vad vi har. Samhället är ju stor ägare till elkraften i Norge.
          </note>
          <note>
            Kommunen och staten äger i stort sett all elkraft.
          </note>
          <note>
            Därför gör elföretagen ibland andra bedömningar än kommersiella.
            De gör mer samhällsekonomiska bedömningar vid elleveranser. Så
            är det också i Frankrike. Där är elmarknaden fortfarande starkt
            reglerad.
          </note>
          <note>
            När Eva Björne nämner just de två exemplen, måste vi alltså komma
            ihåg att det är två exempel där energipolitiken är uppbyggd efter
            ett mönster som Eva
          </note>
          <note>
            Björne egentligen inte gillar vad jag kan förstå.
          </note>
          <note>
            Vad gäller det andra exemplet, USA, är det ju riktigt så till
            vida att USA har mycket låga skatter på energi, framför allt på
            el som produceras genom fossileldning. Deras kol, olja och naturgas
            är mycket konkurrenskraftig. Men Eva Björnes och min uppfattning
            är ju att vi skall försöka hålla tillbaka fossileldad kraftproduktion
            för att minska trycket på vårt klimat.
          </note>
          <note>
            Med de restriktioner som Eva Björne och jag gillar, finns det
            egentligen bara ett sätt att hantera detta om vi vill ha en fortsatt
            öppen elmarknad, och inte ansluta oss till Norges och Frankrikes
            modell. Det är att i enlighet med energiöverläggningen och den
            energiproposition som vi förhandlat fram, se till att vi ökar
            tillförseln av el från sådant som är förnybart och långsiktigt
            uthålligt, och att vi har ett skattesystem som gör att vi har
            mindre beskattning av industrin.
          </note>
          <note>
            Då finns det ett problem, det vill jag gärna deklarera. Produktionsskatten
            har den fördelen att det är en mycket bred skattebas. Alla konsumenter,
            oavsett om det är fråga om industri eller hushåll, betalar denna
            skatt. När man växlar en produktionsskatt på kärnkraft och vattenkraft
            till en konsumtionsskatt, innebär det att en betydande del av
            skattebasen faller bort. En större börda måste bäras av hushållen.
            Under den period som vi nu har haft, har vi genomfört budgetsaneringen
            samtidigt som vi har klarat av medlemskapet i EU. Då har vi sagt
            att det är rimligt att vi, i varje fall nu, har en ganska bred
            skattebas, för just nu är betalningsförmågan hos den elintensiva
            industrin god. Men på sikt skall vi ur detta system, och åstadkomma
            en beskattning där vi lyfter bort skatterna från produktionsbeskattning
            till mer av konsumtionsskatt. Men det måste ske i en takt där
            de som skall betala detta, nämligen hushållen, faktiskt också
            har råd att göra det. Det är därför vi går försiktigt fram.
          </note>
          <note type="speaker">
            Anf. 15 EVA BJÖRNE (m):
          </note>
          <note>
            Fru talman! Herr ministern har helt rätt när han talar om systemet
            med det statsägda elbolaget i
          </note>
          <note>
            Frankrike osv. Men resultatet blir ju ändå att den elintensiva
            industrin i Sverige får sämre konkurrensförhållanden. Det är så
            jag anser att det inte skall vara. Man måste försöka utjämna det
            här. Det kan man göra med hjälp av de skatter och avgifter som
            vi har i Sverige. Ministern säger att vi skall ha ett skattesystem
            som ger fördelar till den elintensiva industrin, och att denna
            har haft, och än så länge har, betalningsförmåga. Jag skulle naturligtvis
            helst se att vi även slapp konsumtionsskatterna på hushållen.
            Det är självklart. Det är ju inte heller bra att de drabbas.
          </note>
          <note>
            Om man ser på just Gränges, som jag har frågat om här, försvinner
            nu, i och med den här produktionsskatten, de vinster som har genererats
            där under senare år. Dessa vinster skulle främst ha använts till
            investeringar i företaget. 75 % av tillverkningen i Gränges sker
            i en del av fabriken som är ganska ålderdomlig, där det är stora
            utsläpp i både luft och vatten. Man har byggt om 25 % och fått
            ned utsläppen kraftigt.
          </note>
          <note>
            I svaret pekar ju ministern på att man genom skatter och avgifter
            vill styra mot en miljövänlig användning ute i industrin. Men
            det här är inte miljövänligt. Här har vi utsläpp. Här har vi det
            som påverkar miljön i Sundsvall. Vi vill ha kvar den här industrin.
            Vi tycker att det är en bra industri både för regionen och för
            landet. Men vi vill ha den så miljövänlig som möjligt, och det
            förutsätter att företaget kan generera vinster, och att man har
            en långsiktig planeringsperiod som man kan arbeta under. Det är
            det som ministern kan påverka genom de här skatterna och avgifterna.
            Det handlar om att sänka produktionsskatter - eller helst ta bort
            dem helt och hållet -
          </note>
          <note>
            och se till att Gränges och annan elintensiv industri kan arbeta
            på så sätt att de är konkurrenskraftiga, att de har goda produkter
            att sälja, att de kan generera vinster och att vi får en miljövänlig
            produktion.
          </note>
          <note>
            Anf. 16 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! Får jag först säga något om Gränges.
          </note>
          <note>
            Det som är glädjande med Gränges är att det nu blir ett eget
            företag. Det måste inte i fortsättningen leverera sina vinster
            till Electrolux. I stället får dessa användas i Gränges. Jag har
            följt Gränges under väldigt många år, mer än 15 år. Det är ett
            företag som under lång tid genererat bra resultat, men som inte
            alltid fått använda pengarna till att investera i sin elintensiva
            verksamhet. Jag är övertygad om att den nya organisationen ger
            företaget ökade möjligheter, och att man därmed kanske också kan
            ta det andra steget i Sundsvall för att minska miljöpåverkan och,
            för det har man också uppnått i den modernare delen av anläggningen,
            få betydligt lägre elkostnader. Det känns bra att man kan åstadkomma
            detta.
          </note>
          <note>
            Vad jag fastnar litet grand vid är Eva Björnes resonemang om
            att vi vill ha det som i Frankrike. Vi gillar inte regleringen,
            men den ger ju ändå fördelar för vår elintensiva industri. Jag
            är inte så övertygad om det. Jag är rätt övertygad om att den
            franska modellen, eller den norska, faktiskt i det långa loppet
            är till nackdel också för deras egen elintensiva industri.
          </note>
          <note>
            Vi skapar en mer konkurrenskraftig, effektiv, elproduktionsapparat.
            Det gynnar på sikt naturligtvis också vår egen elintensiva industri.
            Vi skall också se till att vi ställer om skattesystemet så att
            konkurrenskraften bibehålls. Den elintensiva industrin i Sverige
            har en mycket god konkurrenskraft. Den har en bra utveckling i
            förhållande till andra länder.
          </note>
          <note type="speaker">
            Anf. 17 EVA BJÖRNE (m):
          </note>
          <note>
            Fru talman! Jag sade inte att jag vill ha det som i
          </note>
          <note>
            Frankrike. Jag sade att vi här i Sverige skall ha förhållanden
            som gör att vi kan möta produktionen i Frankrike på en konkurrenskraftig
            nivå. Jag menar att skatter och avgifter skall sänkas och hållas
            på en sådan nivå att konkurrenskraften kan vidmakthållas.
          </note>
          <note>
            Jag frågade i mitt första inlägg om jag kunde tolka ministern
            så att produktionsskatten antagligen kommer att försvinna, att
            vi inte kommer att behöva ha kvar skatten. Jag tycker nog att
            man, när man sätter skatter och avgifter, även skall titta på
            att företagen har möjlighet att bedriva sin produktion på ett
            miljövänligt sätt. Ministerns svar genomsyras av att det skall
            vara en ekologiskt hållbar produktion i svenska företag, det skall
            vara miljövänligt. Det är hela regeringens inriktning att vi skall
            ha det på det sättet. Då får man inte sätta skatter och avgifter
            på ett sådant sätt att man förhindrar företagen att investera
            så att man får en sådan produktion.
          </note>
          <note>
            Som Sundsvallsbo undrar jag: Varför skall just vi i
          </note>
          <note>
            Sundsvall utsättas för en extra miljöstörning som vi inte skulle
            behöva med ett annat skattesystem?
          </note>
          <note>
            Anf. 18 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! Först vill jag säga något om produktionsskatterna.
            Mitt svar är att produktionsskatterna successivt skall tas ut
            ur det svenska systemet. I vilken takt vi klarar det kan jag inte
            säga, men det skall ske successivt. Vi visar också att vi gör
            det. Vi har fattat två beslut, och skall i september fatta ett
            tredje, som går i den riktningen.
          </note>
          <note>
            Det andra är konkurrenskraften. Jag följer ju väldigt noga de
            elintensiva industriernas konkurrenskraft
          </note>
          <note>
            - också hur det ser ut för Gränges Aluminium i
          </note>
          <note>
            Sundsvall och hur de olika enheterna i Sundsvall ser ut. De har
            en hyfsad konkurrenskraft, kan man säga, om man ser till den sammantagna
            bilden. Sedan kan man naturligtvis önska att vi skall ha allt
            i Sverige som vi har i dag, men utan skatter och avgifter. Det
            går naturligtvis inte ihop. Vi måste ha både och. Vi måste ha
            skatter och avgifter, och vi måste också ha ett välfärdssystem
            som fungerar bra.
          </note>
          <note>
            Jag vill säga, och det är det viktigaste tycker jag, att Sveriges
            energipolitik faktiskt är mycket konkurrenskraftig gentemot sådana
            länder som Frankrike och
          </note>
          <note>
            Norge. I likhet med Norge har vi mycket vattenkraft, men förutom
            att vi har vattenkraft, som de har i Norge, har vi också bioenergi.
            Vi har i dag också kärnkraften, som svarar för en betydande del
            av vår elproduktion. Vi har alltså betydligt bättre möjligheter
            att leverera konkurrenskraftig el än vad Norge har i ett långt
            perspektiv.
          </note>
          <note>
            Sedan kan naturligtvis Norge, som är ett land med väldigt stora
            statsinkomster, under perioder subventionera sin industri, men
            jag är inte säker på att det är långsiktigt bra. Det kan Frankrike
            också syssla med, men jag är inte heller säker på att det kommer
            att vara till Frankrikes fördel i det långa loppet. Jag tror faktiskt
            att vi kommer att tjäna på det här.
          </note>
          <note>
            5 § Svar på interpellation 1996/97:298 om effektivare energianvändning
          </note>
          <note>
            Anf. 19 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! Yvonne Ruwaida har frågat mig om dels en indragning
            av en reservation på 281 miljoner kronor från anslaget Vissa åtgärder
            för effektivare användning av energi, dels hur regeringen avser
            agera för att Sverige skall vara ett föregångsland inom effektivare
            energianvändning.
          </note>
          <note>
            I propositionen 1996/97:84 En uthållig energiförsörjning presenteras
            ett omfattande program för ett ekologiskt och ekonomiskt uthålligt
            energisystem.
          </note>
          <note>
            Totalt föreslår regeringen att ca 9 miljarder kronor anslås under
            de kommande sju åren. Vidare föreslås en ny myndighetsorganisation
            med en ny energimyndighet som bl.a. skall verkställa huvuddelen
            av omställningsåtgärderna och samordna omställningsarbetet.
          </note>
          <note>
            Regeringen föreslår att 100 miljoner kronor anslås för teknikupphandling
            av energieffektiv teknik. Det är en fortsättning på den nuvarande
            verksamheten vid
          </note>
          <note>
            NUTEK, som interpellanten hänvisar till. Anslagets storlek motsvarar
            den omfattning som teknikupphandlingen har haft inom verksamheten
            med energieffektivisering under de gångna sex åren.
          </note>
          <note>
            I det nya programmet finns åtgärder för minskad elanvändning,
            ny elproduktion från förnybara energikällor, effektivare energianvändning
            och utveckling av ny energiteknik. Verksamhet som har finansierats
            över det nuvarande anslaget för effektivare användning av energi
            kommer att kunna fortsätta under flera av de föreslagna delprogrammen.
            Jag vill särskilt peka på de nya anslagen för minskad elanvändning
            och effektivare energianvändning och på det nya energiteknikbidrag
            som föreslås i den stora satsningen på teknikutveckling.
          </note>
          <note>
            De medel som nu föreslås för minskad elanvändning (1 650 miljoner
            kronor) är inriktade på bostadsuppvärmningen och ersätter delvis
            åtgärder som tidigare vidtagits inom samma program som teknikupphandlingen.
          </note>
          <note>
            Anslagen för effektivare energianvändning (450
          </note>
          <note>
            miljoner kronor) är inriktade på teknikupphandling av energieffektiv
            teknik och information, utbildning, rådgivning m.m. om effektivare
            användning av energi.
          </note>
          <note>
            Jämfört med tidigare avdelas betydligt större resurser till lokal
            information och rådgivning.
          </note>
          <note>
            Det nya energiteknikbidraget (sammanlagt
          </note>
          <note>
            1 610 miljoner kronor) är avsett för introduktion av ny energiteknik
            på marknaden och gäller teknik på såväl tillförselsidan som användningssidan.
            Det betonas uttryckligen i propositionen att teknikupphandling
            bör kunna utnyttjas inom ramen för denna verksamhet.
          </note>
          <note>
            I den ekonomiska vårpropositionen föreslås att energiöverenskommelsen
            finansieras genom dels befintliga anslag och reservationer inom
            Utgiftsområde 21 (Energi), dels ianspråktagande av tillgängligt
            reformutrymme som vi lyckats skapa. Vissa reservationer har därför
            dragits in, bl.a. 281 miljoner kronor från anslaget Vissa åtgärder
            för effektivare användning av energi.
          </note>
          <note>
            För att undvika missförstånd vill jag betona att indragningen
            av dessa medel inte berör något vid
          </note>
          <note>
            NUTEK beslutat projekt och inte heller någon verksamhet som inbegriper
            avtal med en extern part. Däremot kan givetvis projekt som man
            planerar att starta senare behöva omprövas inom de nya program
            som tar vid efter nyår.
          </note>
          <note>
            De resurser som år 1991 anslogs till energieffektivisering har
            i stort sett legat inom ett enda program, och medel har anslagits
            på ett anslag. I den nya, omfattande verksamhet som nu föreslås
            i propositionen finns det flera delprogram. Resultaten av de delverksamheter
            som tidigare låg inom ett och samma program kommer att redovisas
            vart och ett för sig. Det är viktigt för statsmakternas styrning
            och resultatvärdering. En effektiv användning av energi är en
            viktig uppgift för hela den nya myndigheten, inte enbart för verksamheten
            under en särskild anslagsrubrik.
          </note>
          <note>
            Därmed har jag besvarat Yvonne Ruwaidas båda frågor. Indragningen
            av reservationen är ingen nedskärning, utan gäller finansieringen
            av en utvidgad verksamhet för effektivare energianvändning. Sverige
            fortsätter att vara ett föregångsland inom effektiv energianvändning.
          </note>
          <note type="speaker">
            Anf. 20 YVONNE RUWAIDA (mp):
          </note>
          <note>
            Fru talman! Först vill jag tacka näringsministern för svaret.
            Statsminister Göran Persson talade på
          </note>
          <note>
            SSU:s och Byggnads miljöseminarium. Han nämnde då att belysningsindustrin
            i Sverige hade en besparingspotential på ca 4-5 TWh inom en 10-15-
          </note>
          <note>
            årsperiod. Han hävdade att med den effektivare elbelysning som
            skulle kunna ske kan man spara in nästan motsvarande båda Barsebäcksreaktorerna.
          </note>
          <note>
            Flera av de projekt som skulle leda till denna effektivisering
            inom elbelysningsområdet kommer att avbrytas. Det är inte fråga
            om avtal, utan det handlar om s.k. principöverenskommelser som
            träffats mellan olika parter tillsammans med Kansliet för effektivare
            energi. De kommer inte att kunna fullföljas. Kansliet för effektivare
            energi har kunnat jobba väldigt effektivt och bra just tack vare
            kombinationen av teknikupphandling, programkrav, nätverksbyggande
            information, regionala energihushållningsprojekt och samarbete
            med energitjänsteföretag. Man har alltså jobbat på olika nivåer
            samtidigt. Det är just därför att man haft denna flexibilitet
            och därför att man kunnat jobba integrerat som man har lyckats.
          </note>
          <note>
            Sveriges regering har skrutit med den här verksamheten inför
            FN. På Dagens Nyheters ledarsida, där man inte brukar backa upp
            regeringens omställning av energipolitiken, har denna verksamhet
            lovordats.
          </note>
          <note>
            Likadant är det med Socialdemokraternas största tidning Aftonbladet.
            Dagens Industris ledarsida och
          </note>
          <note>
            Forskning och Framsteg har stöttat det här. Det gäller också
            belysningsbranschen, ventilationsbranschen och värmepumpsindustrin.
            Även Bill Clintons miljörådgivare Eileen Clausen och t.ex. Leif
            Johansson, som i dag är koncernchef på Volvo och som tidigare
            har jobbat på Electrolux, har stöttat denna verksamhet.
          </note>
          <note>
            Det finns knappast någon annan energipolitisk verksamhet som
            i dag har ett sådant stöd i Sverige. Därför undrar jag, näringministern,
            varför man drar ned på anslagen till just den här verksamheten.
            Det är ju vad propositionen i fråga innebär.
          </note>
          <note>
            Ett av näringsministerns besked förvånar mig. Det gäller då att
            det nya energiteknikbidraget på
          </note>
          <note>
            1 610 miljoner kronor skulle kunna användas även för energianvändning.
            Det är en nyhet. Det är inte något som framgår av propositionen.
            Där framhålls att det gäller teknikupphandling på tillförselsidan.
            Betyder det här att regeringen har ändrat sig på den här punkten?
            Hur tänker näringsministern verka för att genomdriva dessa intentioner?
          </note>
          <note>
            Näringsministern påstår också att de 1 650 miljoner kronorna
            till bostadssektorn delvis skall ersätta åtgärder inom teknikupphandlingsprogrammet.
            Att satsa på effektvakter, braskaminer och vattenburen värme är
            bra, men det är inte just det som man har jobbat med inom kansliet
            för effektivare energi. Det gäller där inte den typen av energieffektivisering.
          </note>
          <note>
            Även om man på det här sättet sparar energi, gör det inte att
            man kan få samma nytta av en produkt med färre kilowattimmar.
          </note>
          <note>
            Anf. 21 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! Två synpunkter.
          </note>
          <note>
            För det första är resurserna för det som vi i egentlig mening
            avser med teknikupphandling i stort sett oförändrade. Vi kommer
            i framtiden att använda ungefär lika mycket som det som historiskt
            har använts för egentlig teknikupphandling.
          </note>
          <note>
            Vill vi, för det andra, från regeringen redan nu uttala att vi
            vill försäkra oss om att en större del av de här pengarna används
            till rådgivning och information på den lokala nivån? Det vill
            i vart fall jag. Det bygger på min tro att väldigt mycket av besluten
            på det här området måste fattas lokalt. Jag är ingen anhängare
            av stora centrala administrationer, där makten koncentreras till
            några myndigheter som får väldigt stort inflytande och som riksdag
            och regering avhänder sig beslutanderätt till.
          </note>
          <note>
            Jag vill att riksdag och regering skall uttala ungefär hur pengarna
            skall användas. Jag vill att en del av pengarna redan nu skall
            öronmärkas för en lokal information som skall byggas upp på den
            lokala nivån.
          </note>
          <note>
            Jag vet inte om jag skall tolka Yvonne Ruwaidas inlägg så att
            hon önskar mer av centralstyrning och makt till myndigheter och
            mindre till riksdag, regering och kommunfullmäktige.
          </note>
          <note type="speaker">
            Anf. 22 YVONNE RUWAIDA (mp):
          </note>
          <note>
            Fru talman! Mycket av det arbete som utförts på kansliet för
            effektiv energi är mycket bra. Det har skett mycket decentraliserat.
            Man har jobbat med olika aktörer på marknaden, även med kommuner.
          </note>
          <note>
            Man har också arbetat med olika regionala projekt.
          </note>
          <note>
            Ett projekt, Energieffektiva Värmland, har t.ex.
          </note>
          <note>
            byggts upp tillsammans med kansliet för effektiv energi men mestadels
            tillsammans med de olika aktörerna i Värmland.
          </note>
          <note>
            Man tänker senare starta ett projekt som kallas
          </note>
          <note>
            Energieffektiva Skåne. Sådana här projekt kommer att ha en lamslående
            inverkan. Det är inte de som arbetar inom kansliet för energieffektivare
            energi som bestämmer. De är ett slags katalysatorer för en process.
          </note>
          <note>
            Det är faktiskt de olika lokala aktörerna på marknaden som har
            gjort arbetet. Det är alltså inte fråga om ett storskaleprojekt.
          </note>
          <note>
            Jag vet att det har riktats en del kritik från Riksrevisionsverket
            mot kansliet för effektivare energi. Å
          </note>
          <note>
            andra sidan har ca 17 utredningar använt mycket starka lovord
            om det arbete som där har bedrivits.
          </note>
          <note>
            Detta arbete är en process, och det kan inte genomföras på annat
            sätt.
          </note>
          <note>
            Jag undrar om näringsministern t.ex. har läst den utvärdering
            som har gjorts av det här arbetet av Peter
          </note>
          <note>
            Lund. Denne framhåller hur viktigt det är att det här arbetet
            bedrivs som en process och att pengarna inte skall delas upp.
          </note>
          <note>
            Jag kan inte heller se annat än att det i den framlagda propositionen
            föreslås en minskning av de resurser som går till energieffektivisering.
            Jag har inte fått svar på min tidigare ställda fråga om näringsministern
            och regeringen nu kommer att verka för att de aviserade teknikpengar
            som skulle satsas på energitillförsel nu även skall satsas på
            energianvändning. Det framgår inte av propositionen. Det är för
            mig en nyhet när näringsministern säger detta. Jag skulle gärna
            vilja få ett svar på frågan hur man tänker genomdriva detta.
          </note>
          <note>
            Det finns en massa olika aktiviteter som kansliet för effektivare
            energi har lyckats med. Ett exempel är ekoenergiarbetet, som har
            lett till att t.ex. Scania har minskat energianvändningen med
            15 %. Man har även minskat koldioxidutsläppen. Det är ett lysande
            resultat. Ekoenergiarbetet kommer att läggas ned helt enkelt därför
            att man inte har några avtal om det. Det finns inte pengar budgeterade
            för detta i framtiden.
          </note>
          <note>
            Även de regionala projekten liksom projektet Det miljöanpassade
            kontoret är hotade. De belysningsprojekt som jag har talat om
            är hotade, eftersom pengarna helt enkelt dras in. Jag vet inte
            om det här arbetet skall utföras någon annanstans. Har man på
            något sätt planerat för detta?
          </note>
          <note>
            Det här kansliets verksamhet har fungerat flexibelt och integrerat,
            och man arbetar parallellt med teknikupphandlingen också med med
            information, med förarbeten, med nätverksbyggande och med seminarier.
            I den interna budgeten har man på kansliet redogjort för sådant
            som egentligen är en del av teknikupphandlingen som om det inte
            vore teknikupphandling. Det har kanske kallats förarbeten eller
            information. Det verkar som om regeringen tror att det här inte
            är en del av teknikupphandlingen, men det är en väsentlig del
            härav, och utan den kommer teknikupphandlingen inte att lyckas.
          </note>
          <note>
            Man tror att bara de pengar som i den interna budgeten är avsedda
            för teknikupphandling har varit teknikupphandling. Jag tror att
            Näringsdepartementet på den punkten helt enkelt har missförstått
            hur kansliet arbetar.
          </note>
          <note>
            Anf. 23 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! Efter att ha lyssnat på Yvonne Ruwaida är jag än
            mer övertygad om att propositionen är korrekt. Först och främst
            avslöjades en syn som för mig är litet förvånansvärd, nämligen
            att om en centralt placerad myndighet disponerar hela anslaget,
            ger det ett stort inflytande för den lokala nivån. Jag tycker
            att det är en näst intill naiv inställning. Alla som har någon
            erfarenhet av denna verksamhet vet att det naturligtvis ger mycket
            större inflytande till den lokala nivån, om man skickar pengarna
            direkt dit.
          </note>
          <note>
            Jag är helt övertygad om att vi får minst lika bra, ja bättre
            utdelning av den nya teknik för energieffektiviseringar som i
            dag inte kommersialiseras och av de investeringar som vi vill
            få i gång i både tillförsel och hushållning, om vi bygger upp
            starka lokala och regionala organisationer. Det är inte alls så
            som Yvonne
          </note>
          <note>
            Ruwaida säger, att möjligheten att bedriva verksamheter regionalt
            försvinner. Jag vet att ett antal kommuner redan sitter och jobbar
            på att bygga upp starka regionala enheter för att föra ut information
            om ny teknik.
          </note>
          <note>
            För mig låter alltså denna kraftfulla argumentation för en centralistisk
            syn på hur en sådan här verksamhet skall byggas upp märklig. Att
            det sker från Miljöpartiet känns väldigt märkligt.
          </note>
          <note>
            Det som egentligen är teknikupphandlingsprogrammet blir inte
            mindre än i dag. Det avsattes efter den utvärdering som gjorts
            103 ½ miljon kronor i
          </note>
          <note>
            1991 års beslut. Av totalt anvisade medel har 542
          </note>
          <note>
            miljoner avsatts för särskilda ändamål. Av dessa har ca 19 %,
            eller 103 ½ miljon, avsatts för teknikupphandling. Vi satsar nu
            mer pengar än så på teknikupphandling.
          </note>
          <note>
            Jag har naturligtvis följt den här debatten väldigt noga, men
            den har gjort mig mer bekymrad än glad.
          </note>
          <note>
            Jag inser naturligtvis att det är väldigt många som vill ha inflytande
            över de 9 miljarderna. Jag är litet förvånad över att det är så
            många som så lätt faller undan för opinionsbildning och som inte
            har någon egen idé om hur pengarna faktiskt skall användas.
          </note>
          <note>
            Jag har en mycket tydlig uppfattning: Jag vill att de skall användas
            ute i verksamheten, långt ute i bostadsområden och på industriområden.
            Pengarna skall fördelas dit ut, inte skickas från riksdag och
            en regering till en myndighet som har fullmakt att hantera pengarna
            precis som den vill. Detta har också Riksrevisionsverket kritiserat.
            Jag tycker att regering och riksdag skall ta hänsyn till detta
            och lägga fram ett förslag med mer av öronmärkning av hur pengarna
            skall användas.
          </note>
          <note type="speaker">
            Anf. 24 YVONNE RUWAIDA (mp):
          </note>
          <note>
            Fru talman! Inget annat energipolitiskt projekt har någonsin
            blivit så lovordat som detta - av fackföreningsrörelsen, av industrin,
            från forskningshåll och från politiskt håll liksom även av kommunerna.
            De lokala kommunerna tycker att det här är ett oerhört bra projekt.
            Det gynnar även enskilda individer i
          </note>
          <note>
            Sverige. Man jobbar i det på många olika nivåer.
          </note>
          <note>
            Det framgår av näringsministerns besked hur man tror att det
            ligger till, och det är just det fel jag har talat om. Kansliet
            för effektivare energianvändning har budgeterat en viss summa
            för teknikupphandling.
          </note>
          <note>
            Men förarbeten, seminarier och annat runt omkring, som också
            har varit en del av teknikupphandlingen, har inte ingått i budgeten
            för teknikupphandling. Dessa aktiviteter har ingått i teknikupphandlingen.
            De är en väsentlig del av den.
          </note>
          <note>
            Nu säger näringsministern att lika mycket resurser kommer att
            finnas kvar för det som har ingått i budgeten för teknikupphandling.
            Totalt sett blir det dock en neddragning. Man klarar inte teknikupphandlingen
            utan det andra som jag har nämnt. Det är kombinationen av flexibilitet
            och integration som har gjort kansliet för effektivare energiupphandling
            så effektivt.
          </note>
          <note>
            Av propositionen framgår att mycket pengar går till bostadssektorn,
            1 650 miljoner kronor. Det är bra.
          </note>
          <note>
            Men jag förstår inte varför man satsar så litet på energieffektivisering.
            Det är litet pengar som satsas.
          </note>
          <note>
            Jag vill fortfarande ha ett svar på mina frågor: Innebär det
            som ministern har sagt i dag ett nytt besked?
          </note>
          <note>
            Betyder det att pengar från energiteknikbidraget skall kunna
            användas även för teknikupphandling på energianvändningssidan?
            Det framgår inte av propositionen. Hur kommer man att driva igenom
            detta?
          </note>
          <note>
            Anf. 25 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! Jag vill göra två korta kommentarer.
          </note>
          <note>
            Jag sade i mitt interpellationssvar att de medel som nu föreslås
            för minskad elanvändning, 1 650 miljoner kronor, är inriktade
            på bostadsuppvärmning och delvis ersätter åtgärder som tidigare
            genomförts inom samma program som teknikupphandlingen. Vi skall
            komma ihåg att det tidigare teknikupphandlingsprogrammet hade
            en yvig omfattning. Det användes inte bara för teknikupphandling.
            En del av de pengar som gick till det som kallades för teknikupphandling
            kan användas också inom detta program. Det är viktigt att komma
            ihåg.
          </note>
          <note>
            För det andra innebär budgeten inte någon neddragning av anslaget
            för teknikupphandling. Det är en fråga om hur man ser på styrningen
            av verksamheter.
          </note>
          <note>
            Jag menar att riksdag och regering skall tala om hur mycket resurser
            som skall satsas på forskning och utveckling, hur mycket man är
            beredd att satsa för att ersätta två reaktorer i Barsebäck i fråga
            om tillförsel av ny energi och hur mycket man vill satsa på teknikupphandling.
            Vi skall också tala om hur mycket vi är beredda att satsa på information
            och rådgivning. Det vi satsar på information och rådgivning vill
            vi satsa direkt på kommuner eller myndigheter som har till uppgift
            att syssla med det. För mig som förtroendevald är det ganska självklart.
            Jag tror på att politiken skall ha inflytande.
          </note>
          <note>
            Jag är förvånad över Miljöpartiets inställning.
          </note>
          <note>
            Miljöpartiet vill lägga inflytande och makt hos en central myndighet,
            i stället för att folk ute i Sverige skall engagera sig i information,
            rådgivning och utvecklingen av alternativ. Vi står för två olika
            synsätt.
          </note>
          <note>
            Det ena innebär att man tror att all klokhet finns hos en central
            myndighet. Det andra, representerat av mig, innebär att man tror
            att den finns ute i kommunerna.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1996/97:304 om privata företags möjlighet
            att konkurrera med offentlig verksamhet
          </note>
          <note>
            Anf. 26 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! Ola Karlsson har frågat mig om jag är beredd att
            ta initiativ till att genomföra den s.k. underprissättningsutredningens
            förslag eller vilka åtgärder i övrigt jag är beredd att vidta
            för att ge privata företag bättre möjligheter att konkurrera med
            offentlig verksamhet på likvärdiga villkor och för att skärpa
            lagstiftning och tillsyn av offentliga aktörer i syfte att förbättra
            konkurrensen.
          </note>
          <note>
            Ola Karlsson inleder sin interpellation med att konstatera att
            bättre fungerande konkurrens är av stor betydelse för att förbättra
            effektivitet, tillväxt och dynamik och att en allt större del
            av offentlig verksamhet bör utsättas för konkurrens. Jag tror
            att de flesta kan instämma i att det är viktigt att främja en
            väl fungerande konkurrens mellan företag och därmed skapa väl
            fungerande marknader till nytta för medborgare och konsumenter.
            Konkurrensens fördelar skall självklart tas till vara också inom
            den offentliga sektorn. Det är emellertid viktigt att konkurrensen
            inte blir ett mål i sig utan ses just som ett av flera medel,
            och ett mycket viktigt medel för att bedriva en verksamhet på
            bästa sätt.
          </note>
          <note>
            Regeringen har senast i finansplanen i budgetpropositionen för
            1997 understrukit att anbudsupphandling är ett viktigt medel för
            att effektivisera förvaltningen, och Statskontoret har på uppdrag
            av regeringen utformat ett förslag till riktlinjer för Regeringskansliets
            kontakter med myndigheterna när det gäller anbudsupphandling av
            tjänster. Statskontorets förslag bereds för närvarande. När det
            gäller den kommunala sektorn har Kommunförbundets styrelse i politisk
            enighet antagit ett handlingsprogram för ökad konkurrens i den
            kommunala sektorn, och utbildnings- och informationsinsatser genomförs
            fortlöpande.
          </note>
          <note>
            Förutsättningarna för konkurrens kan emellertid vara olika, t.ex.
            beroende på om det är fråga om verksamheter som vård och omsorg
            eller mer tekniskt inriktade verksamheter. Det har också stor
            betydelse var verksamheten bedrivs geografiskt. I många fall är
            förutsättningarna för konkurrens små eller obefintliga.
          </note>
          <note>
            Därför är det viktigt att frågan om när, hur och i vilken omfattning
            en offentlig verksamhet skall utsättas för konkurrens avgörs med
            utgångspunkt i förutsättningarna i berörd verksamhet. I den kommunala
            sektorn är det de lokala politikerna som inom ramen för den kommunala
            självstyrelsen själva skall avgöra dessa frågor. I den statliga
            sektorn har regering och riksdag det yttersta ansvaret. Jag avvisar
            mot den här bakgrunden alla krav på lagstiftning på detta område.
          </note>
          <note>
            Det gäller också underprissättningsutredningens förslag till
            lagstiftning. Detta har jag också klargjort för berörda parter.
          </note>
          <note type="speaker">
            Anf. 27 OLA KARLSSON (m):
          </note>
          <note>
            Fru talman! Jag skall börja med att tacka för svaret, även om
            det gör mig litet bekymrad och förvånad.
          </note>
          <note>
            Svaret visar att ingenting alls görs för att förbättra företagandets
            villkor, när det väl kommer till handling och det inte bara gäller
            ord och fraser. Detta är ett problem. Hälften av anmälningarna
            till Konkurrensverket gäller offentliga aktörer. Offentliga aktörer
            dumpar priserna med hjälp av skattepengar. Offentliga aktörer
            gynnar egna bolag och förvaltningar i stället för att låta enskilda
            företag konkurrera på lika villkor. Det drabbar solarieägare,
            gymägare, trädgårdsanläggare, åkare, korvtillverkare, tvätterier
            och hotell. Det drabbar en mängd små och stora företag.
          </note>
          <note>
            Det beror inte på att de är dåliga som företag utan på att de
            tvingas konkurrera på olika villkor.
          </note>
          <note>
            Min frågeställning sönderfaller i två delar. För det första handlar
            det om ifall vi skall konkurrensutsätta verksamheter. För det
            andra gäller det om konkurrens skall ske på lika villkor, när
            vi konkurrensutsätter verksamheter.
          </note>
          <note>
            Jag kan i någon mån förstå ministerns svar när det gäller den
            första delen, även om jag inte delar hans uppfattning. Jag menar
            att det finns betydande effektiviseringsvinster att hämta hem
            vid en upphandling i konkurrens. Vi skall upphandla i konkurrens,
            om någon så begär. Vi skall öppna en större del av den totala
            ekonomin för företagsamhet och konkurrens.
          </note>
          <note>
            Det skulle gynna kvinnligt företagande. Det skulle skapa förutsättningar
            för en mängd nya, små företag.
          </note>
          <note>
            Jag beklagar den ideologiska låsning och den dogmatism som statsrådet
            gör sig till tolk för.
          </note>
          <note>
            Den andra delen av min frågeställning handlar om att ge företagen
            lika villkor, när man väl har bestämt sig för upphandling i konkurrens.
            Jag begriper inte alls näringsministerns ställningstagande i den
            delen.
          </note>
          <note>
            Det borde vara självklart att vi gav aktörerna lika villkor,
            att gymägaren inte skall drabbas av att det kommunala gymmet sänker
            priserna med hjälp av skattepengar, eller att tvätteriet inte
            skall drabbas av att landstingstvätten dumpar priserna. Man gör
            det inte därför att man är duktig på att tvätta, utan därför att
            man har tillgång till skattepengar, som används för att subventionera
            verksamheten. Jag skulle gärna vilja ha ett tydligare svar från
            statsrådet. Detta berörs inte alls i interpellationssvaret. Vilka
            är skälen till att statsrådet inte vill ge företagen och det offentliga
            samma villkor?
          </note>
          <note>
            Varför skall man inte tävla på lika villkor? Är det rimligt att
            landstingets tvätterier konkurrerar ut privata tvätterier, inte
            därför att de är duktiga, utan därför att de använder skattepengar
            för att sänka priserna?
          </note>
          <note>
            Varför kan vi inte ställa krav på särredovisning när det offentliga
            ägnar sig åt näringsverksamhet?
          </note>
          <note>
            Anf. 28 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! Det två frågor som Ola Karlsson tar upp - och jag
            tycker att han gör det på ett bra sätt -
          </note>
          <note>
            och två principiella resonemang. Den första frågan är:
          </note>
          <note>
            Skall vi ha en lagstiftning där vi säger att all verksamhet i
            princip skall konkurrensutsättas? På den frågan svarar jag nej.
            Jag anser inte det.
          </note>
          <note>
            Jag anser att riksdagen, kommunfullmäktige och landstingsfullmäktige
            skall kunna säga att det finns vissa områden där medlet konkurrens
            inte är det bästa medlet att åstadkomma det bästa samhället. Det
            finns områden där det finns andra verktyg som man kan jobba med.
            Det accepterar vi inom vissa områden. Vi accepterar det t.ex.
            när det gäller eldistribution. Den skall inte utsättas för konkurrens.
            Där har vi en särskilt lagstiftning.
          </note>
          <note>
            För Moderaterna är konkurrens ett utmärkt verktyg för att klara
            sådana mycket svåra frågor som barnomsorg och äldreomsorg, men
            däremot inte när det gäller polisväsende. Jag har själv litet
            svårt med detta. För mig är medlet konkurrens för att hantera
            barnomsorg inte entydigt och tydligt ett bra verktyg.
          </note>
          <note>
            Det kan finnas andra verktyg. Därför menar jag att vi inte i
            enlighet med förslaget från underprissättningsutredningen skall
            reglera på ett sådant sätt att vi direkt eller indirekt får en
            situation där konkurrensen är överordnad och blir mål i stället
            för medel.
          </note>
          <note>
            Det är mitt svar på den första frågan. Där har vi skilda uppfattningar.
            Man kan fundera över vem som är dogmatisk. Vi är ideologer båda
            två, Ola Karlsson och jag. Så till vida är det rätt. Men frågan
            är vem som är dogmatisk. Är det den som säger att konkurrens är
            målet, eller den som säger att konkurrens är medlet? Jag anser
            att det är den senare, som säger att det är medlet, som står för
            det sunda, och att den som säger att konkurrens är målet är den
            som står för något slags dogmatism.
          </note>
          <note>
            Den andra frågan är: Finns det behov att genomföra förändringar
            och förbättringar i det regelverk som finns i dag som gäller de
            verksamheter som vi konkurrensutsätter? Mitt svar på den frågan
            är: Det finns behov att göra det. Hur vi skall reglera det sitter
            vi just nu och resonerar om med de berörda parterna, näringslivets
            företrädare och Kommun- och Landstingsförbundet.
          </note>
          <note>
            Det som är glädjande är att det i botten hos Kommun- och Landstingsförbundet
            finns en väldigt entydig syn, redovisad i ett gemensamt dokument
            utformat av Kommunförbundet, om hur man ser på konkurrens.
          </note>
          <note>
            Där för man just detta principiella resonemang, som bygger på
            att om vi konkurrensutsätter skall spelreglerna vara lika och
            hållbara.
          </note>
          <note>
            Jag tror att man kan komma fram på väldigt många olika sätt.
            Underprissätttningsutredningens huvudförslag är inte det som jag
            i första hand reflekterar över. På den andra frågan tror jag nog
            att vi kan vara väldigt överens, men inte på den första.
          </note>
          <note type="speaker">
            Anf. 29 OLA KARLSSON (m):
          </note>
          <note>
            Fru talman! Näringsministern konstaterar att det finns områden
            som inte lämpar sig för konkurrens.
          </note>
          <note>
            Den uppfattningen delar jag. Det är väl ingen tillfällighet att
            nätverksamheten vad gäller eldistribution ligger i olika former
            av monopol. Däremot har jag litet svårare att förstå varför vi
            inte skulle kunna låta föräldrarna välja barnomsorg utan i stället
            ger politikerna monopol i en fråga som borde ligga allra närmast
            föräldrarna och familjen.
          </note>
          <note>
            Om vi uppehåller oss litet mer vid frågan om att ge olika verksamheter
            lika villkor, vill jag återigen fråga: Är det rimligt att landstingsägda
            tvätterier konkurrerar ut privata företag, inte därför att de
            är duktigare på att tvätta, utan därför att de kan sänka priserna
            med hjälp av skattepengar? Är det rimligt att vi använder skattepengarna
            på det viset? Är det rimligt att vi har ett regelverk som tillåter
            det offentliga att slå ut privata företag?
          </note>
          <note>
            Är det inte i stället rimligt att vi inför en lagreglering som
            hindrar det offentliga att underprissätta och konkurrera ut små
            företag när det beror på att man använder skattepengar till det?
            Jag tror att det vore att sända en mycket god signal till företagsamheten
            att vi vill ge näringslivet möjligheter att utmana det offentliga,
            att vi vill ge näringslivet goda spelregler, att vi inte accepterar
            korssubventionering och att vi inte accepterar kommunala bolag
            som tillverkar korv med skattepengar. Det förekommer faktiskt.
          </note>
          <note>
            I dag har vi den situationen att det är politikerna som bestämmer
            när företagarna skall få ställa upp i tävlingen vid konkurrensutsättning.
            Det är politikerna som bestämmer hur stort försprång den offentliga
            aktören skall få i den tävlingen. Det är det offentliga och politikerna
            som bestämmer sig för om man vill flagga av efter halva loppet
            och konstaterar, att eftersom den offentliga aktören var litet
            dålig på att springa flaggar vi av, avbryter upphandlingen och
            låter honom ändå få anbudet. Det kan göras i och med att det är
            möjligt att avbryta upphandlingen utan reella skäl. Det är också
            möjligt - eftersom det är politikerna som avgör - att bestämma
            om den offentliga aktören skall få åka taxi under halva maratonloppet
            med hjälp av skattepengar för att därigenom vinna på upploppet.
          </note>
          <note>
            Jag menar att detta inte är rimligt. Vi måste få ett regelverk
            som gör att aktörerna tävlar på hyggligt lika villkor inom ramen
            för de regler och det regelverk som dagens konkurrenslag syftade
            till, men som inte är tillämpligt mot den offentliga sektor. Näringsministerns
            tal om ett gott näringsklimat och ett gott företagsklimat saknar
            trovärdighet när man väljer att skjuta problemen framför sig.
            Man konstaterar: Detta gör vi ingenting åt, trots att problemen
            ökar alltmer och vi ser dem alltmer. Varför händer det inget på
            detta område?
          </note>
          <note>
            Anf. 30 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! Nu diskuterar vi återigen den andra frågan. När det
            gäller den första frågan kan vi konstatera - och det blir jag
            ännu mer övertygad om - att
          </note>
          <note>
            Ola Karlsson har väldigt enkelt att bestämma sig för, att när
            det gäller upphandling av eldistribution går det inte att utsätta
            verksamheten för konkurrens. Men när det handlar om omsorgstjänster
            är konkurrensutsättning utmärkt och perfekt. Där är konkurrens
            ett fantastiskt medel. Det skall t.o.m. lagstiftas om att detta
            medel skall vara överordnat alla andra medel. Det tycker jag är
            dogmatism.
          </note>
          <note>
            Alla som någon gång har sysslat med upphandlingar, vilket flertalet
            av oss ändå har hållit på med, vet hur oerhört svår en upphandling
            är när man skall upphandla sådana enkla saker som att bygga ett
            hus, en väg eller någonting annat, eller köpa en maskin.
          </note>
          <note>
            När man skall upphandla någonting så komplicerat som hur man
            bäst bryr sig om sina egna barn, tror jag alla som har suttit
            i en inköpsfunktion någon gång inser att detta medel faktiskt
            har sina begränsningar.
          </note>
          <note>
            Det är synd att inte Ola Karlsson ser det.
          </note>
          <note>
            Den andra frågan, om när verksamhet väl skall utsättas för konkurrens,
            är det delvis som Ola Karlsson säger. Det finns problem där den
            offentliga sektorn har det för lätt, men det finns också motsatsen.
            Den kommunallag vi i dag har innebär att det inte är möjligt för
            en kommunen, om vi tar det exemplet, att vinna stordriftsfördelar
            och producera tjänster i områden som är större än sin egen geografi,
            sin egen kommun.
          </note>
          <note>
            Det bekymrar kanske inte Ola Karlsson så mycket att lagstiftningen
            inte är konsekvent inom de olika områdena. För mig är det intressant
            att försöka hitta en uppgörelse där vi hittar ett konsistent regelverk
            som, där vi skall ha konkurrens, uppnår just det som
          </note>
          <note>
            Ola Karlsson efterfrågar - lika konkurrens. Man skall inte använda
            konkurrenslagstiftningen som ett sätt att försvåra all statlig
            och offentlig verksamhet, och så att säga se till att den privata
            åker taxi och den offentliga med kollektivtrafiken. Man skall
            ge bägge områdena samma möjligheter.
          </note>
          <note>
            En sådan dialog pågår för närvarande. Näringsdepartementet driver
            den, och näringen och kommuner och landsting är inblandade. Den
            är helt utan dessa dogmatiska övertoner, och samtalet fungerar
            ganska bra. Om detta landar i en lagstiftning eller i någonting
            annat som kan ha samma innebörd vet jag inte. Det får vi se. Däremot
            är jag faktiskt inte beredd att införa en lagstiftning som likställer
            upphandling av plåt, maskiner och byggnader med att ta hand om
            små späda barn.
          </note>
          <note type="speaker">
            Anf. 31 OLA KARLSSON (m):
          </note>
          <note>
            Fru talman! Jag börjar förstå varför alltfler socialdemokratiska
            politiker ser trötta och grå ut, när de bekymrat funderar över
            den komplicerade upphandlingen av barnomsorgen. Jag inser kanske
            först nu varför det socialdemokratiska samhällsbygget ser ut som
            det gör, om man offentligt skall reglera sådana här mycket komplicerade
            frågor.
          </note>
          <note>
            Jag håller nämligen med om att det är komplicerat att handla
            upp barnomsorg och äldreomsorg, och det måste vara alldeles synnerligen
            besvärligt att handla upp det när man låter brukarna, konsumenterna,
            av tjänsterna stå utanför. När man inte lägger över upphandlandet
            på dem som berörs av det blir det naturligtvis oerhört komplicerat
            och knepigt att landa i ett bra resultat. Jag håller alltså med
            om att detta är komplicerat, och därför skall vi lägga ut det
            på brukarna och konsumenterna. Det är också ytterligare ett skäl
            till att vi skall ha konkurrens, så att man skall kunna väga olika
            alternativ mot varandra och inte bara ha en enda enhetslösning.
            Jag tror att det vore mycket lättare att handla upp plåt än att
            handla upp barnomsorg i monopolform. Inom barnomsorgen behövs
            verkligen konkurrens.
          </note>
          <note>
            Jag konstaterar att jag inte har fått något besked från statsrådet
            om det är fel att landstingsägda tvätterier konkurrerar ut privata
            verksamheter. Jag tolkar det som att statsrådet accepterar detta
            och tycker att det är helt i sin ordning.
          </note>
          <note>
            Jag konstaterar också att jag inte har fått något svar på frågan
            om särredovisning och snabb lagstiftning för att ge möjlighet
            till konkurrens på lika villkor.
          </note>
          <note>
            Anf. 32 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! Jag måste säga att jag är väldigt förvånad över det
            som Ola Karlsson nu säger. Det är alltså inte brukarna eller konsumenterna,
            dvs. föräldrarna - för det är väl dem som avses med detta språkbruk
            - som skall få bestämma, utan man skall vid en konkurrenslagstiftning
            sitta någonstans och avgöra hur vård, omsorg och utbildning skall
            utformas. Skall föräldrarna få välja t.ex. en offentlig skola,
            utbildning eller barnomsorg oavsett om priset är en krona upp
            eller ned? Det är väldigt lätt att titta efter hur det ser ut
            i Sverige. Det finns ett mycket starkt stöd hos medborgarna för
            att vi skall behålla vår välfärdsmodell.
          </note>
          <note>
            Den välfärdsmodellen är mycket starkt förankrad.
          </note>
          <note>
            Det handlar om att Moderaterna bakvägen, genom att upplyfta konkurrens
            som mål i stället för som medel, på något sätt försöker slå ut
            den svenska välfärdsmodellen. Jag är näringsminister, och som
            näringsminister är jag fullt övertygad om att den svenska välfärdsmodellen
            är en stark konkurrensfördel för
          </note>
          <note>
            Sverige. Jag tror inte ett dugg på Moderaternas modell, där man
            bakvägen - därför att man naturligtvis inte klarar att argumentera
            i sak - vill få omkull välfärdsmodellen. Moderaterna vill gå bakvägen,
            genom att upprätta konkurrens som mål i stället för medel, och
            slå sönder den svenska välfärdsmodellen. Det kommer jag aldrig
            att gå med på. Jag kommer aldrig att acceptera det, och jag hoppas
            att inte heller svenska folket någon gång gör det.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1996/97:305 om näringsklimatet
          </note>
          <note>
            Anf. 33 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! Per Westerberg har ställt fem omfattande frågor till
            mig om vilka åtgärder jag ämnar vidta för att förbättra näringsklimatet.
          </note>
          <note>
            Westerbergs frågor kan ge intryck av att den ekonomiska utvecklingen
            i Sverige är dyster. Så är ju inte fallet. Jag vill peka på några
            positiva faktorer. Ränteläget är lägre än vad det har varit på
            många decennier.
          </note>
          <note>
            Inflationen är mycket låg. Produktitivetsutvecklingen i industrin
            är dubbelt så snabb som den genomsnittliga inom Europeiska Unionen.
            Produktivitetsutvecklingen i den kunskapsbaserade delen av näringslivet
            är i ett historiskt perspektiv mycket hög. Exportordertillväxten
            i stora delar av industrin är mycket hög.
          </note>
          <note>
            Vinsterna i de svenska börsnoterade bolagen ligger på en hög
            och stabil nivå, vilket tillsammans med låga räntor resulterat
            i successivt stigande börskurser.
          </note>
          <note>
            Företagsklimatet är en mycket komplex massa av de mest skilda
            faktorer, allt ifrån attityder och entreprenörsanda till infrastruktur,
            kunskapsnivå, skatter och produktivitetstillväxt. När t.ex. den
            engelska tidskriften The Economist nyligen presenterade en analys
            av företagsklimatet i 58 länder baserades den på hela 66 olika
            faktorer i tio olika huvudgrupper.
          </note>
          <note>
            På några området är villkoren i absolut topp, medan de är sämre
            på ett antal andra områden. När det gäller skatter är Sverige
            ett typiskt genomsnittsland.
          </note>
          <note>
            Sammanvägt är villkoren dock så bra att The Economist ger det
            svenska näringslivsklimatet betyget mycket gott, och rangordnar
            oss på tionde plats bland
          </note>
          <note>
            58 länder.
          </note>
          <note>
            Även om man inte skall övertolka analyser av detta slag är det
            uppenbart att näringsklimatet i Sverige har förbättrats avsevärt
            under de senaste åren. Men denna process måste fortsätta. Troligtvis
            har vi bara lämnat startgroparna på vägen mot en helt ny typ av
            tillväxtpolitik där statens roll för näringslivets utveckling
            kommer att förändras kraftigt. Det räcker dock inte med att en
            engelsk ekonomitidning tycker att det svenska näringsklimatet
            är mycket gott i internationell jämförelse. Det avgörande är naturligtvis
            att de svenskbaserade företagen också anser detta, när de jämför
            med villkoren för företagande i andra länder.
          </note>
          <note>
            För regeringen handlar det goda företagsklimatet om att utifrån
            tryggandet av vissa kritiska ramvillkor eller spelregler skapa
            bättre specifika förutsättningar för olika delar av näringslivet.
            Ett bra näringsklimat i den framväxande och snabbt föränderliga
            kunskapsekonomin kräver nya samarbetsformer mellan olika aktörer
            i samhället. Detta är inte möjligt utan en nära dialog mellan
            de olika aktörerna inom olika produktionssystem, både lokalt,
            regionalt och nationellt. Här ingår företag, branschorganisationer,
            myndigheter, högskolor, fackliga organisationer, kommuner, stat
            osv.
          </note>
          <note>
            Företagens anpassningsförmåga inför nya tekniker, ny kunskap
            och nya utmaningar handlar om ett komplext samspel mellan olika
            parter, där regeringen utgör en del. En rad olika åtgärder har
            redan vidtagits och olika anpassningar har redan skett. Hit hör
            utbyggnaden av ett avancerat infrastruktursystem, moderna telekommunikationer,
            ett av världens mest utbredda IT-användande, kraftig satsning
            på högskoleutbyggnad, Kunskapslyftet, införande av flexibla arbetsorganisationer
            osv.
          </note>
          <note>
            Vissa resultat kan avläsas som tyder på att Sverige allmänt sett
            ligger långt framme i denna process i förhållande till industrivärlden
            i övrigt. Ett sådant -
          </note>
          <note>
            och en av de absolut mest påtagliga indikatorerna på företagsklimatet
            - är att Sverige under 1990-talet har haft dubbelt så snabb produktivitetsutveckling
            som
          </note>
          <note>
            EU och en kraftigare produktivitetstillväxt än nästan något annat
            land i världen.
          </note>
          <note>
            Den absolut viktigaste åtgärden som regeringen kan vidta för
            att underlätta framväxten av kunskapssamhället är att bidra till
            ett samhällsklimat där det finns en positiv inställning till nya
            tekniker, nya kunskaper och nya utmaningar, dvs. ett samhällsklimat
            där framtiden inte upplevs som ett hot. Detta kräver i sig både
            starka och trygga medborgare, en mera påtaglig entreprenöriell
            inställning i alla delar av samhället och en ökad förmåga till
            flexibilitet och förändring. Här finns konfliktytor och motstridiga
            intressen. Den mest framkomliga vägen är återigen att de olika
            parterna i dialog med varandra hittar de nya och långsiktigt nödvändiga
            lösningarna.
          </note>
          <note>
            För att säkerställa utbudet av kunskap och öka produktionens
            kunskapsinnehåll är det nödvändigt med en generell höjning av
            utbildningsnivån samt en utbyggnad av högskolan. Det krävs nya
            och flexiblare utbildningsformer för människor som finns ute i
            arbetslivet. Det är nödvändigt att företagen arbetar med lärande
            organisationer internt. Det behövs utökat nätverksamarbete för
            kunskapsöverföring dels mellan olika företag, dels mellan företag
            och andra kunskapscentrum. Regeringen arbetar med att kraftigt
            öka utbildningskapaciteten och med att skapa ökade möjligheter
            till lokalt och företagsanpassade utbildningar samt att utveckla
            olika nätverk för kunskapsspridning.
          </note>
          <note>
            När det gäller mindre och medelstora företag har åtgärder vidtagits
            som t.ex. utökad satsning på vissa industriforskningsinstitut,
            pengar för samordning mellan regionala högskolor och näringslivet
            och ökad satsning på industriella utvecklingscentrum. En småföretagardelegation
            har tillsatts för att lägga fram förslag som kan bidra till ökad
            tillväxt.
          </note>
          <note>
            När det gäller de ekonomiska förutsättningarna för nyckelpersoner
            är det i första hand en fråga för arbetsmarknadens parter och
            den interna lönepolitiken på olika arbetsplatser. Tiden medger
            inte att marginalskatterna diskuteras här, utan det får ske i
            annat sammanhang.
          </note>
          <note type="speaker">
            Anf. 34 PER WESTERBERG (m):
          </note>
          <note>
            Fru talman! Det råder nog inte tvekan om att näringsministerns
            och min syn på näringsklimatet i Sverige avviker högst påtagligt.
            Jag tror att den slutsats man kan dra är, att även om det finns
            ljuspunkter -
          </note>
          <note>
            det förnekar jag inte på något sätt - är nog näringsministerns
            främste fiende verkligheten.
          </note>
          <note>
            Jag tror inte att små och medelstora företagare och alla de många
            hundratusentals arbetslösa känner igen sig i det himmelrike i
            form av ett förnämligt näringsklimat som näringsministern vill
            måla upp. Jag tror att det finns en ganska stor enighet i Sverige
            om att vi behöver i storleksordningen 500 000 nya jobb för att
            få ned arbetslösheten, återskapa en fungerande och bra tillväxt
            och därmed även få ett fungerande och bra samhälle. Många av dessa
            jobb måste komma i de mindre, medelstora och växande företagen.
            Sedan regeringsskiftet har de huvudsakligen fått höjda skatter,
            hårdare arbetstidsregleringar och sämre regler, i synnerhet för
            småföretagen.
          </note>
          <note>
            Jag tycker inte att det har varit en bra politik, även om det
            finns delar som kanske har varit mindre dåliga när det gäller
            näringsklimatet. Vi behöver en radikal förändring för att kunna
            få en snabbt växande sysselsättning inom näringslivet. Jag ser
            inte att det finns tecken och vilja att åstadkomma en sådan förändring.
          </note>
          <note>
            Sverige är ju inte landet som följer de övriga med den svaga
            sysselsättningen i näringslivet. Under senare årtionden har vi
            snarare varit avvikare. Det är frågan om att vi har haft en sämre
            utveckling, och den har varit långvarig. Vi behöver bryta den
            negativa utvecklingen, inte bara kortsiktigt över konjunkturen
            utan också långsiktigt för att åter få en bestående välfärdstillväxt.
          </note>
          <note>
            När vi införde karensdagen fick vi en utveckling i
          </note>
          <note>
            Sverige där vi gick från en väldigt hög sjukfrånvaro på arbetsmarknaden
            till en högst normal eller t.o.m.
          </note>
          <note>
            låg sjukfrånvaro.
          </note>
          <note>
            När sparandebeskattningen i Sverige sänktes till en kontinental
            nivå gick vi från en låneekonomi till en mycket bra sparkvot som
            också tryggar kapitalförsörjningen till delar av näringslivet.
          </note>
          <note>
            Därför är det inte förundrande att jag påstår att vi har en låg
            andel mindre och medelstora företag och framför allt få växande
            företag. Det har naturligtvis sin förklaring. Det är inte så att
            löntagarna är rationella medan företagarna inte begriper sitt
            bästa. Det är nämligen så att de har sämre regler än i många andra
            länder. Vi har fått en fokusering på nedläggning av företag. I
            stället bör vi hjälpa t.ex. L M Ericsson att få fler tekniker
            och civilingenjörer för att bli konkurrenskraftiga. Vi skall inte
            minska satsningarna på forskning och tekniskt utveckling, utan
            öka dem för att kunna få mer kunskap och fler och bättre arbeten
            som kan generera bra löner.
          </note>
          <note>
            I det sammanhanget skulle jag vilja ställa några frågor till
            näringsministern. Det har varit ett regimskifte i Storbritannien
            där Tony Blair, den nye premiärministern från Labourpartiet, har
            markerat för den europeiska unionen att han vill satsa på en ökad
            flexibilitet i arbetslivet. Är näringsministern beredd att ställa
            upp bakom Tony Blairs uppfattning i den delen, i synnerhet med
            tanke på den brittiska bakgrunden?
          </note>
          <note>
            Anser Anders Sundström att det är rimligt att vi skall ha konkurrenskraftiga
            skatter och regler för svenska företagare på en nivå som motsvarar
            den europeiska?
          </note>
          <note>
            Är Anders Sundström beredd att se till att vi även får rimliga
            skattenivåer för nyckelpersoner som inte är utländska medborgare?
          </note>
          <note>
            Detta är några av de frågor som påverkar näringsklimatet.
          </note>
          <note>
            Anf. 35 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! Jag vet inte vad det tjänar till att köra en vända
            till av den här debatten om näringslivsklimatet. Per Westerberg
            säger att jag målar upp ett himmelrike i interpellationen. Det
            var inte min avsikt att beskriva verkligheten på det sättet. Jag
            hoppas att Per
          </note>
          <note>
            Westerberg inte heller uppfattade att det var himmelriket han
            lämnade efter sig. Jag tycker att det också är en grov förvanskning
            av hur verkligheten såg ut.
          </note>
          <note>
            Vi kan konstatera att Sverige mår något bättre nu än 1994. Det
            är väl ändå en slutsats vi kan dra. Det beror på att vi har gjort
            ett tufft, svårt och hårt arbete.
          </note>
          <note>
            Jag skall svara på frågorna. Den första handlade om flexibilitet.
            Jag vill se mycket mera flexibilitet.
          </note>
          <note>
            Frågan är bara vad vi menar med flexibilitet. Om vi menar att
            Sverige snabbare skall anpassa sig till en omvärld med mycket
            låga löner, mycket svaga sociala skyddsnät och en besvärlig tillvaro
            över huvud taget för den som har det svårast och knepigast, är
            svaret nej. Det är inte det jag menar med flexibilitet. Om man
            med flexibilitet i stället menar att vi skall ha fler människor
            som får chansen att vidareutbilda sig och utveckla sig i sitt
            arbete, får byta bostadsort och arbetsplatser, vill jag ha mer
            flexibilitet.
          </note>
          <note>
            Det är därför som vi nu lägger ned så mycket tid och kraft på
            att bygga ut de regionala högskolorna och öka utbildningsinsatserna
            på den lokala nivån.
          </note>
          <note>
            Det är en satsning på både den lokala och den regionala nivån
            för att knyta ihop småföretagen med våra regionala högskolor.
            Den vägen kan vi skapa övergångar från stora till små företag
            och från högskolor till små företag.
          </note>
          <note>
            Skatterna är en litet mer komplicerad fråga. Skatterna är ju
            relaterade till någonting här i världen. Man har ju inte skatter
            bara för skatterna skull. Skatter har vi ju för att betala saker
            som vi tycker är viktiga att ha. En del länder tycker att det
            är mycket viktigt att samhället ingenting gör. Jag är inte säker
            på att dessa samhällen är bättre för näringslivet. Jag är definitivt
            säker på att det inte är bättre för alla de människor som far
            illa i dessa länder. Skatter är relaterade till någonting, och
            i det här fallet till vad vi har för verksamheter som vi vill
            bedriva gemensamt.
          </note>
          <note>
            På några områden vill jag ha en mer omfattande verksamhet än
            Per Westerberg. Jag vill t.ex. ha mer pengar än Per Westerberg
            för vård, omsorg och utbildning. Per Westerberg vill ha mer till
            försvaret än vad jag vill ha. Vi vill bägge ha skatter, men litet
            olika typer. Jag vill ha en litet större gemensam sektor än Per
            Westerberg. Det är riktigt. Jag anser att det är till fördel för
            Sverige. Det är ingen belastning att ha ett bra välfärdssystem.
          </note>
          <note>
            Sedan måste naturligtvis de skatter som vi tar in betalas av
            någon. Då har vi i Sverige valt ett system där vi har lagt merparten
            av skatterna på oss konsumenter. Det är vi som via konsumtionsskatter,
            inkomstskatter och kommunalskatter i huvudsak betalar vår välfärd.
            Vi har valt att ha ganska låga skatter på produktion och investeringar.
            Det har visat sig vara ganska framgångsrikt. Men det klart att
            vi även där måste göra justeringar. Jag har tidigare sagt, och
            jag säger det igen, att jag tror att vi t.ex. på inkomstskattesidan
            successivt kommer att få anpassning av nivåerna över Europa så
            att vi mer och mer liknar varandra. Men samtidigt måste vi ha
            en skattebas så att vi får in inkomster för att klara vårt välfärdssamhälle,
            eftersom vi tror att det är bra för Sverige.
          </note>
          <note type="speaker">
            Anf. 36 PER WESTERBERG (m):
          </note>
          <note>
            Fru talman! Självfallet måste vi ha skatter för att klara vårt
            välfärdssystem. Men jag tror inte att det är bra att lägga mer
            skatter på växande mindre och medelstora företag eller företagare.
            De skall skapa välfärd och nya jobb, och de nya jobben skall ge
            skatteintäkter och välfärd i landet.
          </note>
          <note>
            Där skiljer vi oss åt. Ger vi hårdare regler för svenska och
            utländska företag blir det färre jobb i
          </note>
          <note>
            Sverige. Det blir mindre skatteunderlag och mindre möjligheter
            att värna välfärd, frihet och enskilda människors möjlighet att
            välja, och därmed blir det också ett sämre välstånd i landet totalt
            sett. Där skiljer jag mig från näringsministerns grunduppfattning.
          </note>
          <note>
            När det gäller Tony Blair och Storbritannien tycker jag att Labourpartiet,
            eller New Labour, har visat ett utomordentligt nytt fritt tänkande,
            inte minst när det gäller mindre och medelstora företag, som imponerar
            i många avseenden. Från en brittisk utgångspunkt driver han inom
            den europeiska unionen frågan om ökad flexibilitet när det gäller
            arbetskraften.
          </note>
          <note>
            Självfallet menar inte jag att man skall driva ned lönerna. Man
            skall tvärtom ha flexibilitet. Modellen skall vara L M Ericsson
            i Norrköping. Vi skall inte koncentrera oss på någon form av utpressning
            av företaget, utan på hur vi skall kunna hjälpa fram företaget
            och ge det möjligheter att behålla arbetskraft.
          </note>
          <note>
            Frågan är hur man även skall kunna utveckla de delar som klarar
            av att betala bättre och bättre löner, varför man har brist på
            civilingenjörer i Sverige, varför 80 %
          </note>
          <note>
            av akademikerna går till offentlig sektor och inte till privat
            sektor - det som hämmar teknik- och kunskapsunderhåll i svenskt
            företagande.
          </note>
          <note>
            Under 20-25 år har kunskaps- och teknikunderhållet fallit i svenska
            exportprodukter. Det är allvarligt från den utgångspunkten att
            det innebär vi i allt större utsträckning konkurrerar med lönenivåer
            och andra saker som är mindre trevliga. Det är just kunskapsutveckling,
            nedskärningar på forskning och satsningar på ökade skatter på
            företagande som jag vänder mig emot. Jag tycker därför att Tony
            Blair och New Labour har visat framfötterna när de pekar på flexibilitet
            och ser bristerna på arbetsmarknaden som ett av Europas stora
            problem.
          </note>
          <note>
            Sedan finns det ju anledning att här återkomma till verkligheten.
            Jag tycker att även Anders Sundström som näringsminister har anledning
            att gå in på det.
          </note>
          <note>
            Det finns stora problem, och jag tycker att man mycket seriöst
            måste ställa sig en fråga. Visserligen var det problem 1994 -
            det förnekar jag inte på något sätt - efter en av de besvärligaste
            lågkonjunkturerna
          </note>
          <note>
            Europa sett i början av 90-talet. Vi måste alla - alla partier,
            alla i denna kammare - ställa oss frågan:
          </note>
          <note>
            Varför har vi färre mindre och medelstora företag i
          </note>
          <note>
            Sverige än utomlands? Varför växer de inte? Finns det några rationella
            skäl, precis som när det gällde sjukfrånvaron i näringslivet eller
            den låga sparkvoten som var närmast negativ? Varför får vi i Sverige
            inte den utveckling av sysselsättningen i näringslivet årtionde
            efter årtionde som vi behöver? Varför ser vi inte till att vi
            får en mycket stark vändning?
          </note>
          <note>
            Jag tycker att vi skall ta de bästa exemplen runt om i världen
            och studera dem - det gör vi. Man har lyckats radikalt bättre
            med sysselsättningen i USA.
          </note>
          <note>
            Allt är inte bra i USA. Men det finns korn och idéer där som
            vi har anledning att ta till vara. Det finns det också i Storbritannien
            och inte minst i Holland, som har visat upp många framgångseffekter
            under de senaste åren.
          </note>
          <note>
            Fru talman! Jag undrar vad näringsministern vill göra för att
            få en radikal förändring som ger nya jobb och växande mindre och
            medelstora företag.
          </note>
          <note>
            Anf. 37 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! Först och främst delar jag Per Westerbergs uppfattning
            om att vi behöver återskapa en halv miljon jobb som försvann i
            början av 90-talet.
          </note>
          <note>
            Det tycker jag är den ambition vi måste ha. Vi måste komma tillbaka
            dit.
          </note>
          <note>
            Sedan tycker jag att man inte skall svartmåla i onödan. När det
            gäller den totala sysselsättningen i
          </note>
          <note>
            Sverige har vi, med undantag för perioden 1993-
          </note>
          <note>
            1994, haft ungefär samma utveckling som övriga världen. 1990
            var Sverige faktiskt det land i världen som hade flest sysselsatta.
          </note>
          <note>
            Per Westerberg har den egenheten att han tycker att anställning
            i offentlig sektor inte är någon bra typ av anställning. I Sverige
            har vi, stället för att betala för barnomsorg och sjukvård via
            en avgift till en leverantör eller till ett försäkringsbolag,
            valt att betala denna avgift till kommunen. Men när man anställer
            människor i ett landstingsägt sjukhus värderas inte detta på samma
            sätt.
          </note>
          <note>
            Det har jag litet svårt att förstå. Jag förstår inte det intellektuella
            resonemang som ligger bakom denna tanke. Det återkommer ju ofta
            i beskrivningen av den privata sysselsättningen, när man jämför
            privat sysselsättning i Sverige och andra länder. Ett försäkringsägt
            sjukhus i USA, som är hälften så effektivt jämfört med ett landstingsägt
            sjukhus i Sverige, värderas på något sätt mycket högre än det
            landstingsägda sjukhuset i Sverige. Jag förstår inte den kopplingen.
          </note>
          <note>
            Vad håller vi nu på med? Vad är det viktigaste som vi nu sysslar
            med? Det är några saker. Sedan vi har klarat statsfinanserna och
            inflationen och sedan vi har gjort en del förändringar i arbetsrätten,
            jobbar vi nu med utbildning, med forskning, med det ekologiskt
            uthålliga och med internationalisering. Vi jobbar också med att
            ställa om samhällsorganisationen, något som vi har haft en debatt
            om här tidigare i dag. Vi lägger mer av ansvar och befogenheter
            på den lokala och regionala nivån för att bli starkare. Det känns
            väldigt bra att kunna jobba på det sättet.
          </note>
          <note>
            Jag vill säga till Per Westerberg att det inte kan vara roligt
            att vara John Major. Per Westerberg har legat i skydd av Thatcher
            och Major i 15 års tid. Men när socialdemokraterna så vinner valet
            i Storbritannien är han den förste som överger Major. Kan inte
            Per
          </note>
          <note>
            Westerberg hålla fast vid sina gamla hjältar ett tag till?
          </note>
          <note type="speaker">
            Anf. 38 PER WESTERBERG (m):
          </note>
          <note>
            Fru talman! Major har gjort mycket bra i Storbritannien. Jag
            lämnar inte Major och många av de åsikter han har drivit. Jag
            är dock imponerad över nytänkandet, över hemläxan som New Labour
            har gjort i opposition. Jag är imponerad över den utomordentligt
            positiva näringsstruktur och den politik gentemot mindre och medelstora
            företag som han driver.
          </note>
          <note>
            Jag tycker att Anders Sundström skulle studera Tony
          </note>
          <note>
            Blairs New Labour, inte minst dess näringspolitik.
          </note>
          <note>
            Det finns mycket att hämta där, och man kan fundera över om det
            finns idéer som kan passa även i Sverige.
          </note>
          <note>
            Fru talman! Jag tycker att näringsministern är väl nöjd med läget
            i Sverige. Vi ligger på snittet i världen när det gäller sysselsättning.
            Ändå är förvärvsfrekvensen den sämsta i Sverige på närmare 30
            år. Vi har en oerhört hög arbetslöshet som vi knappast sett motsvarigheten
            till. Det är ingenting som vare sig näringsministern eller jag
            kan känna oss nöjda med.
          </note>
          <note>
            Något som borde jaga oss dag och natt är hur vi skall klara de
            nya jobben, de nya företagen, de växande företagen och framför
            allt de jobb som ger bättre och bättre lönenivåer och som gör
            att svensken inte blir fattigare och fattigare för varje dag som
            går i relativa termer jämfört med omvärlden.
          </note>
          <note>
            Jag är inte nöjd. Jag nöjer mig inte med det facit vi har i dag.
            Det är bara att titta på statistik från
          </note>
          <note>
            World Economic Forum, där Sverige faller och minskar sin relativa
            konkurrenskraft gentemot andra länder. Sverige är nu nere på tjugoandra
            plats. Man kan även säga att marknadstillväxten är dålig i Sverige.
          </note>
          <note>
            Tittar man på små och medelstora företag i European
          </note>
          <note>
            Business Survey kan man säga att vi har en mycket liten internationalisering
            när det gäller mindre och medelstora företag. Vi har en mycket
            liten anpassning till nya marknader och nya marknaders krav.
          </note>
          <note>
            Fru talman! Jag tycker att det finns mycket kvar att göra. Vi
            har anledning att vara mycket missnöjda med nuvarande läge, och
            det gäller att studera varje möjlighet att förbättra sysselsättning
            och företagande.
          </note>
          <note>
            Anf. 39 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! När det gäller läget delar jag Per Westerbergs bedömning
            att det finns fantastiskt mycket kvar att göra. De här tre åren
            har varit en tuff period.
          </note>
          <note>
            Det ser bättre ut nu än vad det gjorde för tre år sedan, men
            det finns fortfarande väldigt mycket som är ogjort.
          </note>
          <note>
            Det innebär inte att det är så dystert som Westerberg beskriver
            det. Sverige har inte en sysselsättning som ligger på snittet
            i världen. Det är definitivt inte så. Sverige har en betydligt
            bättre sysselsättning än så.
          </note>
          <note>
            Vi är fortfarande bland de allra bästa i världen när det gäller
            sysselsättning. Men vi har ju ett tapp på en halv miljon arbetstillfällen
            som försvann mellan 1990-
          </note>
          <note>
            1994. Vi låg ju på första plats 1990, och det innebär att vi
            har en gigantisk arbetsuppgift framför oss.
          </note>
          <note>
            Vår uppfattning är att svaret inte ligger i de där knepen med
            att göra de anställda otrygga och ge dem lägre löner, utan det
            ligger i att höja förädlingsvärdet och kunskapsinnehållet. Det
            är därför jag pekar ut de här områdena: kunskap, utbildning, internationalisering,
            som har en oerhörd betydelse, den ekologiskt uthålliga nytekniken,
            som betyder så mycket, och den lokala nivån.
          </note>
          <note>
            Vi skiljer oss åt på några områden. Det är klart att man kan
            säga att vi skall låna i stället för att skatta, men det tror
            inte jag ger någon bra verksamhet. Man kan också säga att vi i
            stället för att skatta skall skära hårt i välfärden, men det tror
            jag inte heller leder till någon bra tillväxt. Det var ju det
            som låg bakom New
          </note>
          <note>
            Labours framgång i Storbritannien - att man ville ha mer välfärd.
            Det var också därför man fick förtroendet att regera.
          </note>
          <note>
            Vi har dock mycket ogjort. Vi har det mycket lättare nu, när
            vi har statsfinanserna i balans och inflationen nere. Det gör
            att vi har skaffat oss verktyg och handlingsutrymme, vilket saknades
            för tre år sedan när vi började. Nu gäller det bara att se till
            att vi inte får tillbaka en låntagarregering utan att vi kan ha
            en regering som också har resurser. Det är viktigt, Per
          </note>
          <note>
            Westerberg.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1996/97:324 om centrum för traumatologi
            och katastrofmedicin i Linköping
          </note>
          <note>
            Anf. 40 Försvarsminister BJÖRN VON
          </note>
          <note type="speaker">
            SYDOW (s):
          </note>
          <note>
            Fru talman! Viola Furubjelke har frågat mig om jag är beredd
            att verka för en överenskommelse där
          </note>
          <note>
            Landstinget i Östergötland övertar mark, lokaler och utrustning
            som i dag används för utbildning och forskning i traumatologi
            och katastrofmedicin i Linköping.
          </note>
          <note>
            Bakgrunden är att Försvarsmakten i enlighet med riksdagens försvarsbeslut
            (prop. 1996/97:4, bet.
          </note>
          <note>
            1996/97:FöU1, rskr. 1996/97:110-112) lämnar Linköpings garnison,
            där centrumets verksamhet i dag bedrivs.
          </note>
          <note>
            Försvarsutskottet (bet. 1996/97:FöU1 s. 108) ansåg i samband
            med försvarsbeslutet att det var viktigt att samarbetet mellan
            Försvarsmakten och det katastrofmedicinska centrumet i Linköping
            kunde fortsätta i någon form. Regeringen har sedan i 1997 års
            regleringsbrev beslutat att Försvarsmakten under budgetåret skall
            fortsätta samarbetet med det katastrofmedicinska centrumet i Linköping.
            Regeringen har också begärt in en redovisning av resultatet av
            detta samarbete i samband med årsredovisningen.
          </note>
          <note>
            Denna skall lämnas den 1 mars 1998.
          </note>
          <note>
            För att interpellantens förslag skall kunna förverkligas krävs
            överläggningar mellan landstinget,
          </note>
          <note>
            Försvarsmakten och Fortifikationsverket. Jag vet att sådana överläggningar
            har påbörjats, och jag vill inte föregripa resultatet av dessa.
          </note>
          <note>
            Tack, fru talman!
          </note>
          <note type="speaker">
            Anf. 41 VIOLA FURUBJELKE (s):
          </note>
          <note>
            Fru talman! Jag tackar försvarsministern för svaret.
          </note>
          <note>
            Garnisonens nedläggning var ett hårt slag för Linköpings kommun,
            inte bara på grund av förlusten av arbetstillfällen utan också
            på grund av att en del av stadens identitet därmed gick förlorad.
            Det är emellertid nu viktigt att så långt som möjligt minska skadeverkningarna
            för Linköpings kommun och för länet.
          </note>
          <note>
            Ett sådant initiativ skulle kunna vara att låta det centrum för
            utbildning och forskning i traumatologi och katastrofmedicin som
            så framgångsrikt har utvecklats i samarbete mellan Linköpings
            universitet, landstinget, räddningstjänsten och garnisonen få
            goda förutsättningar att fortleva och utvecklas.
          </note>
          <note>
            En bidragande orsak till att det här arbetet blev så framgångsrikt,
            har fått en sådan omfattning och blivit erkänt både nationellt
            och internationellt var just samverkan med Linköpings garnison.
            Men efter nedläggningen av garnisonen finns det nu en oro i Linköpings
            kommun för att denna samverkan med försvaret kommer att upphöra
            och att hela verksamheten därmed skulle riskeras. För att verksamheten
            skall kunna fortsätta krävs nämligen att en lösning av de frågor
            jag har listat i min interpellation kommer till stånd mellan berörda
            parter. Det är också viktigt att man kan ha en långsiktighet i
            planeringen av verksamheten.
          </note>
          <note>
            Försvarsministern säger nu i sitt svar att han vet att sådana
            överläggningar har påbörjats. Om så är fallet kan jag inte annat
            än välkomna det. Men så sent som för två veckor sedan, när den
            här interpellationen inlämnades, var man i Östergötlands läns
            landsting väldigt orolig för verksamhetens fortsättning, och att
            några förhandlingar hade initierats kände man då inte till. Emellertid
            vill jag välja att tolka försvarsministerns svar mycket positivt.
            Jag ser det som att min interpellation redan har haft avsedd effekt
            och att förhandlingar därefter har påbörjats. Snabbare resultat
            än så kan man ju knappast önska på en interpellationsframställan.
            Det är ett väldigt positivt besked, och jag ser fram emot resultatet
            av de här förhandlingarna.
          </note>
          <note>
            Jag förstår att försvarsministern inte vill föregripa ett resultat,
            men kanske kunde försvarsminister ändå litet grand lätta på förlåten
            och ge några synpunkter kring det här centrumets fortsatta verksamhet.
          </note>
          <note>
            Anf. 42 Försvarsminister BJÖRN VON
          </note>
          <note type="speaker">
            SYDOW (s):
          </note>
          <note>
            Fru talman! Det är verkligen förståeligt om man i
          </note>
          <note>
            Linköping, både inom kommunen, landstinget och universitetet,
            känner att man står inför en risk att förlora någonting som har
            varit framgångsrikt.
          </note>
          <note>
            När försvarsutskottet behandlade försvarspropositionen gjorde
            det faktiskt en skrivning som jag nu vill läsa in till protokollet:
            "Utskottet anser det viktigt att samarbetet mellan Försvarsmakten
            och det katastrofmedicinska centrumet i Linköping kan fortsätta
            i någon form." Regleringsbrevet är naturligtvis författat mot
            den bakgrunden. Självklart måste försvarsutskottets uttalande
            vara vägledande för det faktiska förhandlingsarbete som skall
            äga rum.
          </note>
          <note>
            Vad jag har fått reda på är att man i morgon, den 3
          </note>
          <note>
            juni, möts till en förhandlingskontakt.
          </note>
          <note>
            Går man igenom de frågor som interpellanten har tagit upp finner
            man att det här rör många olika aspekter. Det har att göra med
            fastigheter och sjukvårdsutrustning. Det har att göra med avtalsmöjligheter,
            t.ex.
          </note>
          <note>
            mellan landstinget och Försvarsmakten, för punktinsatser, för
            kortare kurser eller någonting sådant, och det kan också finnas
            element där det är fråga om mera långsiktiga avtalsmässiga möjligheter.
          </note>
          <note>
            Jag anser att försvarsutskottets uttalande skall vara det vägledande
            men att myndigheterna bör ha en betydande frihet att kunna förhandla
            på den grundvalen. Det är ju ändå så att garnisonen i Linköping
            stängs. Ett trängregemente i Sverige läggs ned. När det gäller
            försvarets sjukvårdsfunktion står vi, såvitt jag kan förstå, inför
            ett reformbehov. Det finns ganska mycket som behöver göras när
            det gäller förändringar inom försvarets sjukvårdsfunktion.
          </note>
          <note>
            Detta gör att jag inte tycker att det vore bra om regeringen
            här gick in med tydligare anvisningar om hur försvarsutskottets
            uttalande bör tolkas. Det bör göras av myndigheterna. De skall
            redovisa till regeringen den 1 mars 1998 hur den samverkan som
            varit har gått till, och därigenom får vi naturligtvis möjlighet
            till en fortsatt dialog mellan regeringen och myndigheterna.
          </note>
          <note>
            Jag hoppas, ungefär på samma sätt som interpellanten formulerade
            det, att det skall vara möjligt för parterna
          </note>
          <note>
            - för det är ju flera parter här - att i en förhandling se till
            att resultatet blir att inga allvarliga skador åsamkas den kvalitet
            som centrumet har kommit att få rykte för.
          </note>
          <note>
            Jag vill avrunda mitt inlägg med att säga att försvarsutskottets
            inriktning gäller men att jag tror att det är en fördel, ja, en
            nödvändighet, att myndigheterna på den statliga sidan har en betydande
            rörelsefrihet när det gäller att genomföra förhandlingsarbetet.
          </note>
          <note>
            Tack, fru talman!
          </note>
          <note type="speaker">
            Anf. 43 VIOLA FURUBJELKE (s):
          </note>
          <note>
            Fru talman! Jag hör en väldigt positiv ton i försvarsministerns
            inlägg. Jag välkomnar inte minst försvarsministerns synpunkt om
            att kvaliteten i centrumets verksamhet inte bör åsamkas några
            allvarliga skador, och även att det skall vara en öppen förhandling
            där de frågor som jag har tagit upp i interpellationen kan komma
            upp på bordet. Detta är ett mycket positivt besked för Linköping.
            Det är de facto så att det här centrumet alltjämt utvecklas. Den
            här veckan, kanske redan i dag, inleds den allra första internationella
            kursen i WHO:s regi för utbildning av lärare i katastrofmedicin
            vid det här centrumet.
          </note>
          <note>
            Centrumet och universitetet har vunnit denna utbildning i en
            ärlig och hederlig tävlan med alla andra universitet runt om i
            Europa. Endast tre universitet har utsetts att få utbildningen,
            och Linköpings universitet är ett av dem. Det finns en vilja att
            ta vara på den utvecklingskapacitet som centrumet har.
          </note>
          <note>
            Jag hoppas alltjämt på Försvarsmaktens och de förhandlande parternas
            goda vilja att nå en överenskommelse, och att centrumet för traumatologi
            och katastrofmedicin skall kunna utvecklas vidare i Linköping.
          </note>
          <note>
            Anf. 44 Försvarsminister BJÖRN VON
          </note>
          <note type="speaker">
            SYDOW (s):
          </note>
          <note>
            Fru talman! Jag är också glad att höra att andra intressenter
            utanför Försvarsmakten nu är med. Det kanske kan innebära att
            centrumet bärs upp av fler intressenter än Försvarsmakten. Det
            tror jag vore nästan det bästa som kunde ske för att man skall
            kunna nå syftet att upprätthålla det mycket höga intresse och
            den goda kvalitet som centrumet står för.
          </note>
          <note type="speaker">
            Anf. 45 VIOLA FURUBJELKE (s):
          </note>
          <note>
            Fru talman! Det finns ingen anledning att ta kammarens tid ytterligare
            i anspråk när försvarsministern och jag är så överens i den här
            frågan.
          </note>
          <note>
            Professor Sten Lennquist, som är den enda professorn i det här
            ämnet, har sin verksamhet förlagd just till det här centrumet.
            Jag är övertygad om att han är glad över att få ta emot de positiva
            synpunkter som försvarsministern här har gett uttryck för.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1996/97:282 om finansiell samordning
            mellan sjukförsäkringen och hälso- och sjukvården
          </note>
          <note>
            Anf. 46 Statsrådet MAJ-INGER
          </note>
          <note type="speaker">
            KLINGVALL (s):
          </note>
          <note>
            Fru talman! Bo Könberg har frågat mig varför regeringen inte
            ämnar använda sig av erfarenheten från det framgångsrika försöket
            med finansiell samordning mellan sjukförsäkringen och hälso- och
            sjukvården och genomföra detta i alla landsting.
          </note>
          <note>
            Som Bo Könberg känner till har regeringen i sin proposition 1996/97:63
            Samverkan, socialförsäkringens ersättningsnivåer och administration,
            m.m. nyligen till riksdagen lagt fram förslag om utformningen
            av ett system med friare mål- och resultatstyrd användning av
            medel avsedda för samverkansprojekt och rehabilitering i syfte
            att uppnå samverkansvinster.
          </note>
          <note>
            I beredningen av regeringsförslaget har ingått den utvärdering
            som Bo Könberg hänvisar till, dvs. den gemensamma slutrapport
            (Finansiell samordning
          </note>
          <note>
            1997:1) om lokal finansiell samordning mellan socialförsäkring
            och hälso- och sjukvård som lämnats av
          </note>
          <note>
            Riksförsäkringsverket och Socialstyrelsen. Men regeringen har
            i sina förslag gått längre än vad som skulle varit fallet om vi
            i stället endast hade föreslagit att
          </note>
          <note>
            FINSAM-modellen skulle ha införts i hela landet.
          </note>
          <note>
            Med regeringens förslag skapas möjligheter för samtliga aktörer
            som behöver samverka. Regeringens förslag inskränker sig således
            inte enbart till att samverkan skall kunna ske mellan försäkringskassan
            och landstinget.
          </note>
          <note>
            Förslagen i propositionen innebär bl.a. att gemensamma verksamhets-
            och handlingsplaner kan upprättas på central myndighets- och regionnivå,
            liksom att program för gemensam utbildning kan utformas. Gemensam
            utbildning underlättar en gemensam utveckling. Regeringen anser
            att det gemensamma målet för de samverkande myndigheterna bör
            vara att personer i t.ex. utsatta grupper som saknar fast förankring
            på arbetsmarknaden, i så stor utsträckning som möjligt skall omfattas
            av och själva företa aktiva åtgärder i syfte att få arbete. Målet
            för de samverkande myndigheterna kan vara att inom en överblickbar
            framtid uppnå resultat i form av t.ex. kortare sjukskrivningstider,
            minskade kostnader för sjukpenning och förtidspension eller sjukbidrag
            samt färre socialbidragstagare. Folkhälsofrågor kan givetvis också
            beaktas, men bör inte utgöra ett självständigt mål i detta sammanhang.
          </note>
          <note>
            Regeringens förslag utgår från att det inte föreligger behov
            av ytterligare försöksverksamhet vad avser olika samverkansmodeller
            inom rehabiliteringsområdet utöver dem som för närvarande bedrivs.
          </note>
          <note>
            Av propositionen framgår vidare att en friare måloch resultatstyrd
            användning av medel avsedda för samverkansprojekt utvecklas i
            syfte att uppnå samverkansvinster. Samverkansprojekt ges en gemensam
            ram för åtgärder och insatser, och de ekonomiska besluten fattas
            av respektive myndighet eller förvaltning.
          </note>
          <note>
            Regeringen har därför i sin ekonomiska vårproposition föreslagit
            att försäkringskassorna inom ramen för s.k. särskilda medel ges
            möjlighet att bedriva olika projekt bl.a. i syfte att förbättra
            samverkansformerna och därmed effektivisera rehabiliteringen för
            framför allt utsatta grupper.
          </note>
          <note>
            Resultaten av samverkansprojekten skall systematiskt följas upp.
            Den friare mål- och resultatstyrda användningen av medel avsedda
            för samverkansprojekt skall gemensamt utvärderas av Riksförsäkringsverket,
            Socialstyrelsen och Arbetsmarknadsstyrelsen.
          </note>
          <note>
            Ändringarna föreslås gälla fr.o.m. den 1 januari
          </note>
          <note>
            1998.
          </note>
          <note>
            Regeringen anser att samverkansprojekt som är en del av ordinarie
            verksamhet och som involverar personal på olika nivåer inom respektive
            myndighet eller organisation har goda möjligheter att göra rehabiliteringen
            av människor med komplex problematik effektiv genom den breddning
            av kompetens och resurser som samverkan ger.
          </note>
          <note type="speaker">
            Anf. 47 BO KÖNBERG (fp):
          </note>
          <note>
            Fru talman! Låt mig börja med att tacka statsrådet för svaret.
            Det är i och för sig en vanlig inledning på en interpellationsdebatt,
            men den känns mer angelägen nu när det har blivit så att flera
            av statsråden inte tycker att de behöver svara på interpellationer.
            Jag vill därför uttrycka min speciella glädje över att statsrådet
            Klingvall inte tillhör den gruppen.
          </note>
          <note>
            Däremot kan jag kanske inte påstå att jag blev så mycket klokare
            av svaret på den fråga jag har ställt.
          </note>
          <note>
            Bakgrunden till frågan är att de allra flesta av oss tycker att
            det är bättre med aktiva åtgärder än med passiv sjukskrivning
            och sjukpension. Ett par viktiga åtgärder under 90-talet har varit
            införande av de s.k.
          </note>
          <note>
            Dagmarpengarna, som har kunnat föras över från försäkringskassor
            till landstingen efter lokala uppgörelser. Det andra är det som
            interpellationen egentligen rör, försöksverksamheten med finansiell
            samordning, det som brukar kallas FINSAM.
          </note>
          <note>
            Till historiken hör i och för sig ett långvarigt motstånd från
            socialdemokratiska ministrar i slutet av 80-
          </note>
          <note>
            talet. De vände sig mot tankegångarna att man skulle kunna göra
            överföringar mellan olika system. Motståndet bröts glädjande nog
            i början av 90-talet. Resultatet blev bl.a. de två saker jag redan
            har nämnt.
          </note>
          <note>
            Den nuvarande regeringens insatser på de här områdena är hittills
            två. Bägge är enligt min mening negativa. Det första är en halvering
            av de s.k. Dagmarmedlen och en stor risk för att de försvinner
            helt och hållet efter nästa år. Det andra är den passivitet efter
            FINSAM-utvärderingen som jag har påtalat i min interpellation.
          </note>
          <note>
            Bakgrunden var att det beslöts att man under åren
          </note>
          <note>
            1993-1995 skulle bedriva en försöksverksamhet inom några områden
            i landet. Den förlängdes senare med ett par år. Det beslöts om
            en omfattande utvärdering.
          </note>
          <note>
            Den är genomförd av Socialstyrelsen och Riksförsäkringsverket
            i förening. Den presenterades i februari i år, och som jag visade
            i min interpellation är det en väldigt positiv utvärdering. Verksamheten
            har gett överskott, och man har haft en rad andra goda effekter.
          </note>
          <note>
            Vad gör regeringen i ett sådant läge? Man för fram förslag från
            en del andra håll. Det är inget fel på det. Men den här frågan
            lägger man helt åt sidan. Vi i
          </note>
          <note>
            Folkpartiet har protesterat mot det. Försäkringskasseförbundets
            direktör har beklagat de bristande beskeden och de ekonomiska
            förutsättningarna. Inte minst har landstings- och kassadirektörerna
            i de län som har berörts och som har arbetat med FINSAM gjort
            uttalanden och skrivit om hur besvikna de är över propositionen.
            Jag skall återge vad de på några punkter har framfört i en skrivelse
            av den 21 maj, dvs. för ett par veckor sedan.
          </note>
          <note>
            Man gör sammanfattningen att FINSAM har möjliggjort snabbare
            och bättre omhändertagande och vård, att patienten vinner. Man
            talar om aktivt handlande och vinst för alla i stället för passivt
            utbetalande. De åtta direktörerna på båda sidor om samarbetsstrecket
            säger: Vi vill ha en fortsatt möjlighet att samverka med fri användning
            av socialförsäkringsmedlen enligt FINSAM-modellen. Man slår fast
            att regeringens förslag, dvs. den proposition vi diskuterar, är
            ofullständigt. Man säger: Vi måste tyvärr konstatera att regeringens
            proposition inte tar till vara de resultat och erfarenheter som
            FINSAM visar. Man slår också fast att man tycker att de förslag
            som nu läggs fram ger mycket begränsade möjligheter att uppnå
            de mål som regeringen ställer upp i förhållande till de möjligheter
            som ges i FINSAM. Det är alltså en rätt förödande kritik mot den
            proposition som har lagts fram.
          </note>
          <note>
            Sammanfattningsvis: Det är en mycket intressant idé. Det gäller
            ett mycket viktigt område. Det finns miljardvinster som hägrar.
            Genomtänkt försöksverksamhet, positiv utvärdering - regeringen
            lägger den åt sidan. Här i riksdagen kommer statsrådets partivänner
            att hävda att man inte vill ha någon lösning enligt
          </note>
          <note>
            FINSAM-modellen och att man skall vänta tills utvärderingen av
            de s.k. SOCSAM-försöken är klara våren 2001. Det är handlingskraft
            det!
          </note>
          <note>
            Jag har två frågor. Den ena är: Går det att få något besked om
            vad som händer med Dagmarmedlen?
          </note>
          <note>
            Annars får vi ta upp det i något annat sammanhang.
          </note>
          <note>
            Till sist förstås: Varför skjuta upp ställningstagandet till
            våren 2001?
          </note>
          <note>
            Anf. 48 Statsrådet MAJ-INGER
          </note>
          <note type="speaker">
            KLINGVALL (s):
          </note>
          <note>
            Fru talman! Som jag sade i mitt svar till Bo Könberg är FINSAM-försöken
            och utvärderingen av dem en del av de erfarenheter som ligger
            till grund för regeringens proposition. Det som är mycket intressant
            och t.o.m. spännande i dag är ju att det också finns en rad andra
            försök som pågår och har pågått vid sidan av FINSAM, och nu också
            SOCSAM, som har växt fram av en lokal kraft och av lokala initiativ.
            Så samverkan är inte exklusivt för FINSAM-försöken, utan det finns
            också andra erfarenheter.
          </note>
          <note>
            Tillsammans med FINSAM och den särskilda utredningen om samverkan,
            Egon Jönsson, har detta legat till grund för regeringens proposition.
            Nu tar vi ett väldigt viktigt steg framåt. Vi föreslår att samverkan
            skall vara ett arbetssätt som skall tillämpas över hela landet
            i framtiden. Regeringen vill helt enkelt gå längre än FINSAM.
            Vi vill få med alla aktörer.
          </note>
          <note>
            Jag tror, Bo Könberg, att vi är helt överens om att det är aktiva
            åtgärder som behövs. Det handlar om att effektivt utnyttja samhällets
            samlade resurser om vi skall klara de behov som en hel del människor
            faktiskt har av stödåtgärder för att komma ifrån rundgången mellan
            trygghetssystem och för att inte hamna i en gråzon och inte få
            den hjälp de behöver. Därför finns det enligt regeringens bedömning
            nu väldigt starka skäl för att utveckla bra och ändamålsenliga
            samverkansmodeller och för att de skall få bygga på lokala förutsättningar.
          </note>
          <note>
            Det handlar om att ge dessa projekt bra gemensamma ramar. De
            projekt som pågår och som vi ser framför oss över hela landet
            handlar också om att mer effektivt utnyttja våra gemensamma resurser.
            Det var väl också avsikten när FINSAM-försöken drogs i gång: att
            se till att det inte går åt lika mycket pengar, utan att vi får
            ut mer pengar av varje satsad krona.
          </note>
          <note>
            Det är också min erfarenhet, när jag har varit ute och tagit
            del av de projekt som pågår i landet, att det handlar om att ett
            plus ett inte bara blir två utan kanske både tre och fyra, därför
            att man blir mycket duktigare på att använda de gemensamma resurserna.
          </note>
          <note>
            Bo Könbergs konkreta fråga om DAGMAR-
          </note>
          <note>
            medlen är en fråga för socialministern, och jag tänker låta henne
            svara på den, men när det gäller den andra frågan, vad vi gör
            nu, tycker jag att propositionen är det bästa och tydligaste beviset
            på vad som nu verkligen är på gång när det gäller att utveckla
            samverkan.
          </note>
          <note>
            Om jag sedan skall säga någonting om utvärderingen av FINSAM
            så är väl det som är mest intressant att fundera över - vilket
            jag förstår att Bo Könberg har gjort - om FINSAM går att generalisera
            över hela landet. Jag har försökt läsa denna utvärdering så noggrant
            som möjligt, och det är svårt att se att det skulle vara möjligt
            att generalisera på det sätt som jag har upplevt att Bo Könberg
            gör i sin interpellation.
          </note>
          <note>
            Det finns en rad delar i den här utvärderingen som visar att
            det här i vissa fall är rätt speciella omständigheter som har
            gjort att man har fått ett gott resultat, men det kan vi diskutera
            i nästa replikskifte.
          </note>
          <note>
            Jag vill bara ställa en fråga till Bo Könberg: På vilka grunder
            anser Bo Könberg att det går att generalisera resultaten av FINSAM-utvärderingen?
            Det vore intressant att få en sådan diskussion.
          </note>
          <note type="speaker">
            Anf. 49 BO KÖNBERG (fp):
          </note>
          <note>
            Fru talman! Jag har förstås hört vad statsrådet har sagt i svaret,
            men jag kan inte säga att jag riktigt har förstått det. Det gäller
            uppenbarligen inte enbart mig, utan det finns många andra som
            inte heller har förstått klokheten och visheten i regeringens
            proposition, exempelvis alla de som har arbetat med FINSAM-
          </note>
          <note>
            försöken ute i försöksområdena, vilket framgår av den skrivelse
            som jag läste upp delar av.
          </note>
          <note>
            Statsrådet nämner att den utvärdering som jag hänvisar till har
            ingått som grund, och den finns också omnämnd med ungefär två
            textstycken, tror jag, i denna proposition på säkert hundra sidor.
            Men den har uppenbarligen inte hos statsrådet lett fram till tankegången
            att man skulle kunna använda sig av den.
          </note>
          <note>
            Vi fick väl möjligen en antydan om varför i den fråga som statsrådet
            ställde till mig, dvs. frågan om generaliserbarheten.
          </note>
          <note>
            Det är en tung och viktig fråga i all försöksverksamhet, men
            jag måste säga att efter de år jag har ägnat mig åt samhällsarbete
            - det är några år nu - står det klart att ett upplägg av den här
            typen är det naturliga: Man hade en idé. Folk var osäkra på om
            den fungerar i verkligheten. I stället för att genomföra den i
            hela landet beslutade man under föregående mandatperiod att pröva
            den på ett antal ställen. Man uppdrog åt de två främsta myndigheterna
            i landet som har ansvar för dessa frågor att göra en gemensam
            utvärdering av det hela. Sedan skall man förstås efter detta ta
            ställning till om det var bra eller dåligt.
          </note>
          <note>
            Men det här fallet är häpnadsväckande - det är därför jag har
            interpellerat - eftersom utvärderingen är väldigt positiv, något
            som statsrådet inte har emotsagt. Det naturliga är väl att då
            säga att man skall genomföra detta på flera håll. Det är säkert
            så - det är det ofta med försöksverksamheter - att det är extra
            goda resultat i försöksverksamheten eftersom de människor som
            arbetar med den kanske är extra mycket för den. Det är också möjligt
            att man inte kan spara 2 miljarder kronor om året utan kanske
            bara
          </note>
          <note>
            1 ½ miljard kronor om året i landet och få minskat lidande, men
            vi kan väl se hur det blir.
          </note>
          <note>
            Den naturliga frågan i det här fallet får jag väl rikta tillbaka:
            Vad är det som gör att en mycket positiv utvärdering bara läggs
            åt sidan medan man hänvisar till en ny utvärdering av ett annat
            försök som skall presenteras någon gång våren 2001?
          </note>
          <note>
            Jag tycker inte riktigt, om jag skall vara ärlig, att det är
            jag som har bevisbördan för varför en lyckad försöksverksamhet
            skall spridas över landet. Det naturliga med en försöksverksamhet
            är väl detta: Är den dålig sprider man den inte utan lägger ned
            den där den finns, och är den bra får den fortsätta där den existerar,
            och man sprider den över landet.
          </note>
          <note>
            I den skrivelse jag tidigare läst ur, fru talman, är det t.o.m.
            så att man på slutet, nästan uppgivet efter denna negativism från
            regeringens sida, säger från dessa åtta ansvariga personers sida:
            Vi konstaterar slutligen att propositionen inte ger förutsättningar
            för att fortsätta den samverkan som givit så stora mänskliga och
            samhälleliga vinster samt utvidga och utveckla den, och vi hoppas
            därför att - - -.
          </note>
          <note>
            Det minsta de hoppas är alltså att de skall få fortsätta med
            detta som har varit så klokt, sparat så mycket pengar och minskat
            det mänskliga lidandet.
          </note>
          <note>
            Såvitt jag förstår av ordsvallet i interpellationssvaret och
            i det muntliga svaret nu är svaret nej. De kommer inte att få
            fortsätta med detta. Av någon anledning som statsrådet inte riktigt
            vill avslöja för oss kommer man att vilja vänta till våren 2001
            för att se om detta går att generalisera.
          </note>
          <note>
            Ja, vad man än säger, fru talman: Handlingskraft är inte vad
            som utmärker regeringen i den här frågan liksom i många andra
            frågor.
          </note>
          <note>
            Jag är faktiskt uppriktigt förvånad. Man undrar vad som mer skulle
            behövas för att en hårt prövad regering som den nuvarande skulle
            ta till sig idén att sprida dessa försök när man har fått så goda
            vitsord från alla inblandade och från de statliga myndigheter
            som har utvärderat projektet. Vad är det som sätter stopp för
            detta?
          </note>
          <note>
            Samtidigt säger statsrådet att regeringen går längre. Då är det
            intressant att notera att det åtminstone inte är den iakttagelse
            de gör som har arbetat med det hela. De tycker att de har gjort
            ett gott arbete, att de vill fortsätta och att det går att generalisera.
            Men nästan det enda vi får tillbaka från det ansvariga statsrådet
            är konstaterandet att hänsyn har tagits till andra försök - det
            är inget fel i det - och att man skall få vänta till 2001, om
            jag förstod svaret rätt. Är detta rimligt?
          </note>
          <note>
            Anf. 50 Statsrådet MAJ-INGER
          </note>
          <note type="speaker">
            KLINGVALL (s):
          </note>
          <note>
            Fru talman! Jag tror egentligen, Bo Könberg, att vi är överens,
            men Bo Könberg får det att framstå som om vi inte är det. Jag
            tycker inte att det egentligen ligger någon motsättning i vad
            vi vill. Det är bara det att regeringen vill gå längre än vad
            FINSAM-försöken har gjort. Vi tycker att alla de inblandade aktörer
            som vi har anledning att samverka med när det gäller att hjälpa
            utsatta människor på bästa sätt skall få de förutsättningarna.
            Så Bo Könberg är, tycker jag, bönhörd över hövan i sina krav på
            samverkan.
          </note>
          <note>
            Vad jag förstår skulle detta enligt Bo Könberg egentligen bara
            handla om hälso- och sjukvården och försäkringskassan, medan som
            sagt jag och regeringen vill gå längre.
          </note>
          <note>
            Det är inte på något sätt så att detta har lagts åt sidan. Detta
            finns med i det arbete som har föregått propositionen. Jag har
            inte heller förstått detta att Bo
          </note>
          <note>
            Könberg menar att man nu skall sluta med samverkan.
          </note>
          <note>
            Hela idén med att dra i gång försöksprojekt om samverkan är ju
            att finna former som kan bli permanenta och som gör att man fortsätter
            samverka på ett bra sätt. Jag utgår från att parterna i FINSAM-försöken
            kommer att samverka även fortsättningsvis.
          </note>
          <note>
            Om man seriöst granskar denna utvärderingsrapport finner man,
            som Bo Könberg säger, att förutsättningarna inte är lika i hela
            landet. Det är starkt motiverade människor som har dragit i gång
            detta, och de har själva valt att göra det. I åtminstone tre av
            dessa landsting, nämligen Södermanland, Västmanland och
          </note>
          <note>
            Gävleborg, startade man från en nivå med ett väldigt högt sjuktal.
            Det måste man ha med sig när man sedan värderar effekterna av
            försöken. Däremot hade Malmö, som är det försöksområde som har
            gått back och inte vunnit i ekonomisk mening på försöket, börjat
            med ett relativt lågt sjuktal. Det måste man ha med sig när man
            skall göra en värdering av detta för hela landet.
          </note>
          <note>
            De 9 % per år som Bo Könberg nämner som en besparing i sin interpellation
            utgör ju en uppskattning av försökens ekonomiska effektivitet
            i socialförsäkringen. Uppskattningen bygger på skillnaden i kostnadsnivå
            mellan de områden som bedriver försöksverksamhet och de som inte
            har gjort det. De 154
          </note>
          <note>
            miljoner som används i olika sammanhang kan inte användas för
            att uppskatta det här, utan det är en summa som bygger på en total
            besparing under tre försöksår i just de områden som har deltagit.
            Det gör att man måste vara skeptisk till möjligheten att dessa
          </note>
          <note>
            9 % skulle vara en reduktion som gäller hela landet, om man utsträcker
            detta till ett landsomfattande försök.
          </note>
          <note>
            Min huvudpoäng är naturligtvis att regeringen vill utöka möjligheterna
            till samverkan. Hela poängen i propositionen är att det skall
            utvecklas ett arbetssätt som innebär att vi dels är mer effektiva
            med våra gemensamma medel, dels arbetar med individen i centrum
            och kan hjälpa den enskilde på ett bättre sätt.
          </note>
          <note>
            Korta sjukskrivningstider, ett bättre sätt att köpa bra rehabiliteringstjänster
            och allt möjligt annat kan detta att utveckla en samverkan mellan
            dem som har ansvaret innebära.
          </note>
          <note type="speaker">
            Anf. 51 BO KÖNBERG (fp):
          </note>
          <note>
            Fru talman! I sitt senaste inlägg inledde statsrådet med att
            säga att vi nog egentligen är överens. Jag har ingenting emot
            att vara överens med statsrådet, om det betyder att vi är överens
            om bra saker. Problemet är att det som statsrådet anser att vi
            är överens om är en sak som jag inte begriper att vi är överens
            om, och som de som har arbetat med detta - jag åberopar återigen
            den skrivelse som jag tidigare citerade - inte heller förstår.
          </note>
          <note>
            Det är möjligt att jag, som före detta ansvarigt statsråd för
            de här frågorna och som den som lade fram FINSAM-propositionen,
            inte har förstått det.
          </note>
          <note>
            Det är också möjligt att de åtta direktörerna inte heller har
            förstått det. Låt mig ändå ha som hypotes att de kanske har förstått.
          </note>
          <note>
            På den konkreta frågan om FINSAM-försöken är svaret att det finns
            en positiv utvärdering. Statsrådet har lagt detta åt sidan, i
            den enkla meningen att det inte skall vara något sådant system
            i resten av landet. I
          </note>
          <note>
            det utskottsbetänkande som gavs trycklov i fredags säger statsrådets
            partivänner i utskottet att man skall vänta med detta tills man
            är klar med de s.k.
          </note>
          <note>
            SOCSAM-försöken. När man slår upp det i en annan handling upptäcker
            man att det är våren 2001.
          </note>
          <note>
            Då kan jag fortfarande inte förstå att en allmän oro över att
            det kanske inte blir 10 % besparing i hela landet skulle hindra
            statsrådet från att lägga förslaget.
          </note>
          <note>
            Som jag sade i mitt tidigare inlägg, kanske det inte blir 2 miljarder
            i hela landet. Jag tror att det blir det, men det kan också bli
            bara 1 ½ eller 1 miljard, plus minskat mänskligt lidande. Vad
            är det för fel med det?
          </note>
          <note>
            Anf. 52 Statsrådet MAJ-INGER
          </note>
          <note type="speaker">
            KLINGVALL (s):
          </note>
          <note>
            Fru talman! Med det förslag som regeringen har lagt om en utökad
            samverkan, att inte enbart lägga ett förslag som handlar om FINSAM-modellen
            utan utöka samverkansmöjligheterna till att omfatta alla de myndigheter
            som har ansvaret, får vi ju ett helt annat underlag och helt andra
            möjligheter när det gäller att bli effektiva. Bo Könberg efterlyser
            ju att vi skall bli effektiva med våra gemensamma resurser.
          </note>
          <note>
            Jag tror nämligen att det finns olika möjligheter att nå långt
            i samverkan. Det har varit min arbetshypotes hela tiden att vi
            inte skall lägga ut en enda modell över hela landet, utan vi skall
            låta människor lokalt vara med och utveckla sina modeller. Det
            skall naturligtvis ske med fastlagda förutsättningar, och det
            skall finnas en gemensam ram. Man skall ta ett eget ansvar för
            sin andel i finansieringen av de åtgärder som man vill vidta.
          </note>
          <note>
            Detta skall vi nu arbeta med samtidigt som
          </note>
          <note>
            SOCSAM-försöken pågår. De skall vara avslutade år
          </note>
          <note>
            2000, och då gör vi en gemensam värdering av det som har hänt
            under 90-talet när det gäller försök med samverkan. Då kan vi
            komma igen om vi anser att det är nödvändigt.
          </note>
          <note>
            Jag tror att den modell som ligger i propositionen, med gemensam
            ram och med ett ansvarstagande för de andelar som man går in med
            i försöken, är en mycket god och framkomlig väg. Jag tror alltså
            inte på att det finns en saliggörande modell för hela landet,
            Bo Könberg. Jag tycker att man kan läsa ut det av
          </note>
          <note>
            Riksförsäkringsverkets och Socialstyrelsens utvärdering av FINSAM.
          </note>
          <note>
            Det är också den erfarenhet som jag har vunnit, som jag tidigare
            har nämnt, vid de studiebesök jag har gjort ute i landet där jag
            har tittat på en rad olika projekt. Jag tror att den lokala kraften
            är unik och att det lokala initiativet är unikt, och det kan åstadkomma
            många förändringar. Det vill jag ge ett friare spelrum och bättre
            möjligheter.
          </note>
          <note>
            Det är därför som regeringens proposition nu ligger på riksdagens
            bord. Jag hoppas att den kommer att få ett stort stöd av riksdagen.
            Det skickar en viktig signal till myndigheter och till medborgarna
            i Sverige.
          </note>
          <note>
            Överläggningen var härmed avslutad.
          </note>
          <note>
            10 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Konstitutionsutskottets betänkanden 1996/97:KU22
          </note>
          <note>
            och KU28
          </note>
          <note>
            Lagutskottets betänkande 1996/97:LU21
          </note>
          <note>
            Utbildningsutskottets betänkanden 1996/97:UbU13
          </note>
          <note>
            och UbU14
          </note>
          <note>
            Näringsutskottets betänkande 1996/97:NU11
          </note>
          <note>
            Ajournering
          </note>
          <note>
            Kammaren beslutade kl. 11.37 på förslag av andre vice talmannen
            att ajournera förhandlingarna till kl. 13.00 då dagens arbetsplenum
            skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 13.00.
          </note>
          <note>
            11 § Privata vårdgivare
          </note>
          <note>
            Föredrogs
          </note>
          <note>
            Socialutskottets betänkande 1996/97:SoU17
          </note>
          <note>
            Privata vårdgivare (prop. 1996/97:123)
          </note>
          <note type="speaker">
            Anf. 53 LEIF CARLSON (m):
          </note>
          <note>
            Fru talman! Propositionen Privata vårdgivare kan, om man är välvillig,
            ses som ett steg framåt. I
          </note>
          <note>
            propositionen talar regeringen väl om privatvårdens betydelse
            och lättar på remisstvånget så att remiss inte får krävas inom
            specialiteterna barnsjukvård, gynekologi och psykiatri. Regeringen
            öppnar en liten möjlighet för de privata läkare som fyllt 65 år
            att få erhålla ersättning från försäkringskassan och att få vikariera.
          </note>
          <note>
            Men det är ett blygsamt steg. I stort är remisstvånget kvar liksom
            åldersgränsen. Den private vårdgivaren är fortfarande helt utlämnad
            till landstingens godtycke. I
          </note>
          <note>
            verkligheten medför förslaget inte att man följer privatvårdens
            utveckling utan dess avveckling. Remisstvång, vårdavtal och förbud
            mot ersättningsetableringar innebär att privatvården inte kan
            verka på samma villkor som den offentliga vården. På sikt innebär
            det en avveckling.
          </note>
          <note>
            Redan nu, sett över en längre tid, har ju utvecklingen för privat
            läkarvård varit starkt negativ. Mellan
          </note>
          <note>
            1950- och 1990-talen har kvoten mellan offentliganställda läkare
            och privatpraktiserande läkare ökat med en faktor på mellan fyra
            och fem. Utbyggnaden har alltså ensidigt gällt offentlig vård.
            Patienternas val har därmed satts nästan helt ur spel.
          </note>
          <note>
            Vi delar inte Socialdemokraternas uppfattning om fördelarna med
            ett integrerat hälso- och sjukvårdssystem med landstingen som
            både producenter och finansiärer. Välbehövlig konkurrens för att
            pressa kostnader och effektivisera uteblir. Man värnar den egna
            verksamheten och hindrar andra tänkbara aktörer i vården.
          </note>
          <note>
            Vi moderater anser att landstingen, så länge de finns kvar, skall
            ha en enda central uppgift, nämligen att garantera medborgarna
            vård och omsorg samt att se till att det finns ett brett utbud
            av olika vårdgivare.
          </note>
          <note>
            Fru talman! Jag skall ta upp huvudinnehållet i våra reservationer.
            För oss är det självklart att en utbyggd privat vårdsektor behövs
            för att ge patienten valfrihet i vården. Det stärker patientens
            ställning, något som alla talar väl om i dag men som uppenbarligen
            för många inskränker sig till just tal. En utbyggd privat sektor
            är också kostnadspressande och ger personalen en arbetsmarknad.
            Det är då ett måste att yngre läkare och sjukgymnaster kan beredas
            en framtid inom privatvården. Åtgärder som snarast måste vidtas
            om den privata sektorn inte helt skall utarmas är fri etablering,
            att landstingen inte skall få avgöra vem som skall få etablera
            sig som vårdgivare, inget remisstvång och upphävande av 65-årsregeln
            för såväl läkare som sjukgymnaster samt rätt till ersättningsetablering.
          </note>
          <note>
            Fru talman! Vi delar inte uppfattningen att vårdavtal utgör den
            naturliga verksamhetsformen för privatvården. Den enskilde vårdgivaren
            tar en stor risk. Han måste ha stabila och långsiktiga regler,
            vilket inte vårdavtalen ger. Eftersom landstingen är den enda
            uppdragsgivaren, är den privata vårdgivaren helt i händerna på
            en konkurrent. Det är ett bisarrt förhållande. Landstingen använder
            vårdavtalen enbart för att gynna egna intressen.
          </note>
          <note>
            Följande framgår av rapporten De privata allmänläkarna från Delegationen
            för samverkan mellan offentlig och privat hälso- och sjukvård:
          </note>
          <note>
            "Det allmänna intrycket av de synpunkter som framkommit bland
            dem som upphörde med sin verksamhet, först i och med husläkarlagens
            upphävande eller var verksamma under 1996 i avvaktan på att pågående
            avtalsdiskussioner skulle avslutas, är att sjukvårdshuvudmännen
            varit ointresserade eller t.o.m.
          </note>
          <note>
            negativa till att träffa vårdavtal."
          </note>
          <note>
            Av de privatpraktiserande läkare som drabbats av
          </note>
          <note>
            65-årsregeln har bara 20 % träffat vårdavtal. 85 % av dessa vårdavtal
            är på ett år eller mindre. Samtidigt säger mer än 90 % av dem
            som inte fått vårdavtal att de önskat fortsätta med samma villkor
            som 1996. Av sjukgymnasterna fick bara 4 % vårdavtal, medan
          </note>
          <note>
            80 % önskat fortsätta. Nu fortsätter 45 % av läkarna och 37 %
            av sjukgymnasterna ändå med enbart patientavgiften som intäkt.
            Men självklart går inte det i längden, bl.a. därför att patienterna
            själva tvingas stå för kostnaderna för röntgen- och laboratorieundersökningar
            och därför att patienternas kostnader inte läggs till grund för
            frikort.
          </note>
          <note>
            I Socialdemokraternas Sverige är det alltså bara de rika som
            kan välja vård och få kontinuitet. Alla övriga som vill ha kvar
            sin privata vårdgivare tvingas av landstingen till vårdgivare
            som de inte har efterfrågat.
          </note>
          <note>
            De förlorar sin fasta läkarkontakt. Särskilt för äldre människor
            kan det vara ett svårt slag. Dessutom strider det mot tanken på
            en flexibel pensionsålder, och tanken att möjligheterna till en
            god vård enbart skulle bero på läkarens ålder är ju rent befängd.
          </note>
          <note>
            För den private vårdgivaren innebar också mottagningen en tillgång
            som säkrade en stor del av ålderdomens trygghet. Här fanns investerat
            kapital, arbete och goodwill. Nu faller detta då han inte har
            rätt att överlåta verksamheten. Han bestjäls helt enkelt på frukterna
            av sitt arbete av sin konkurrent med staten som medbrottsling.
            Det är inte underligt att delegationen kan konstatera att de äldre
            vårdgivarna är upprörda och bittra. Delegationen konstaterar att
            det som allra mest upprör är "avsaknaden av att kunna överlåta
            sin praktik och att därmed många års investeringar och utveckling
            av en verksamhet plötsligt kan betraktas som helt utan värde såväl
            materiellt som ur goodwillsynpunkt".
          </note>
          <note>
            Fru talman! Vi tar i våra reservationer upp flera andra punkter
            som måste åtgärdas om vi skall få svensk privatsjukvård på fötter
            och därmed få hela den svenska vården i bättre skick. Det rör
            en sund förhandlingsordning vid taxeförhandlingar, så att även
            oorganiserade representeras och att en skiljenämnd kan motverka
            landstingens totala dominans. Företagshälsovårdens roll, det reducerade
            ersättningtaket och arbetstiden längd, ersättning för avvecklingskostnader
            och rätten för vikariatsgivaren att välja vikarie är andra punkter.
            Jag skall inte gå in närmare på dessa, utan jag hänvisar till
            reservationerna.
          </note>
          <note>
            Fru talman! Jag började med att säga att detta är ett litet steg
            framåt, och det är det. Men det allra mesta i propositionen och
            i majoritetens hemställan i betänkandet är endast välvilliga ord
            om privatvårdens värde. Det är ordkaskader som inte ges något
            substantiellt innehåll. Det är som bonden som klippte fåret och
            som sade: Mycket väsen för litet ull. Om svensk privatvård skall
            kunna spela den roll som betydelsefullt komplement till den offentliga
            vården som även regeringen säger sig önska, då krävs det mycket
            mera ull.
          </note>
          <note>
            Fru talman! Vi står självklart bakom alla våra reservationer,
            men jag nöjer mig för tids vinnande med att yrka bifall till reservation
            2.
          </note>
          <note type="speaker">
            Anf. 54 KERSTIN WARNERBRING (c):
          </note>
          <note>
            Fru talman! Såväl regering som riksdag har redan tidigare framhållit
            vikten av att andelen privata vårdgivare ökar. Även i regeringens
            proposition om privata vårdgivare, som nu ligger till grund för
            det betänkande som vi i dag debatterar, framhålls detta. Tyvärr
            har det visat sig att man i verkligheten inte har levt upp till
            riksdagens intentioner. Antalet privata vårdgivare minskar snarare
            än ökar, vilket är ett mycket oroande tecken. Det är på grund
            av detta som jag har en reservation avseende det inledande avsnittet
            om alternativa driftsformer. Det är viktigt att riksdagen klart
            och tydligt anger sin viljeinriktning på denna punkt.
          </note>
          <note>
            Samverkansdelegationen har fått i uppdrag att analysera orsaker
            och hinder för den önskade utvecklingen. Nu måste det tas ett
            helhetsgrepp om situationen så att effektiva lösningar kan presenteras.
            Jag delar därför utskottets bedömning att Samverkansdelegationens
            arbete bör slutföras innan riksdagen definitivt tar ställning
            till konkreta förslag.
          </note>
          <note>
            Inte minst finns det anledning att oroa sig över återväxten av
            privata vårdgivare. De vårdavtal som hittills har träffats gäller
            nästan uteslutande vårdgivare som redan har en personlig etablering
            och som därför kan återgå till att vara verksamma enligt lag och
            taxa, om vårdavtalet skulle upphöra att gälla.
          </note>
          <note>
            Den kraftiga minskning som ägde rum vid årsskiftet på grund av
            pensionsavgångar har inte kompenserats av att sjukvårdshuvudmännen
            träffat vårdavtal med nya vårdgivare. Huvudsakligen tycks detta
            bero på sjukvårdshuvudmännens bristande intresse, men också på
            den osäkerhet som en presumtiv vårdgivare naturligtvis känner
            inför den brist på långsiktighet som två- och treåriga - tidsbegränsade
            - vårdavtal medför.
          </note>
          <note>
            För att garantera en återväxt av privata vårdgivare måste sannolikt
            frågan om ersättningsetablering lösas i någon form, liksom kraven
            på långsiktighet måste tillgodoses. Men samtidigt måste hela tiden
            hänsyn tas till sjukvårdshuvudmännens samlade planeringsansvar.
            De här frågorna diskuteras just nu i Samverkansdelegationen.
          </note>
          <note>
            Också när det gäller remisstvånget ställer jag mig bakom utskottets
            förslag till skrivning. Anledningen är att jag helt enkelt anser
            att riksdagen i dag saknar ett allsidigt beslutsunderlag som motiverar
            att, utöver de begränsningar som föreslås av regeringen, ändra
            ett beslut som riksdagen fattat så sent som för två år sedan.
          </note>
          <note>
            Det finns all anledning att påminna om att det är riksdagen som
            begärt att regeringen skall ge en allsidig belysning av remisskravets
            effekter vad avser patienternas valfrihet och möjlighet till adekvat
            vård utan onödig väntan samt i vilken utsträckning remisskravet
            är en kostnadseffektiv metod för att vård skall ges på rätt vårdnivå.
            Det här uppdraget har regeringen lagt på Samverkansdelegationen,
            som därför naturligtvis bör få slutföra sitt uppdrag innan riksdagen
            på nytt behandlar frågan.
          </note>
          <note>
            Fru talman! När det gäller åldersgränsen för privata vårdgivare
            och de förändringar som nu föreslås i lagen om ersättning till
            sjukgymnastik och lagen om läkarvårdsersättning tycks de problem
            som hittills noterats mera vara en fråga om hur sjukvårdshuvudmännen
            tillämpar gällande regelsystem än om att göra ytterligare förändringar
            i lagstiftningen.
          </note>
          <note>
            Tillämpningen finns det all anledning att noga följa. Enligt
            min mening har sjukvårdshuvudmännen hittills varit alldeles för
            restriktiva när det gäller att träffa vårdavtal. De avtal som
            har träffats har nästan uteslutande varit på ett år eller t.o.m.
            kortare tid. Vårdavtalen har alltså i stor utsträckning träffats
            för att vårdgivarna skall kunna avsluta pågående behandling av
            gamla patienter. Detta agerande ligger enligt min mening inte
            i linje med de uttalanden som regering och riksdag gjorde i samband
            med att gällande regelsystem beslutades. Bl.a. förutsattes att
            sjukvårdshuvudmännen skulle pröva möjligheten för privata vårdgivare
            att vara verksamma med offentlig finansiering i ytterligare två
            år.
          </note>
          <note>
            Jag vill också, fru talman, i detta sammanhang peka på en annan
            näraliggande fråga som jag inte anser har blivit tillräckligt
            belyst. Det gäller de äldre vårdgivare som fortsätter att vara
            verksamma med enbart patientavgifter som inkomstkälla. I det här
            sammanhanget har patientperspektivet fullständigt glömts bort.
            I nästan samtliga landsting gäller nämligen att de patienter som
            besöker läkare som står utanför det offentliga finansieringssystemet
            också får betala hela kostnaden för eventuella röntgen- och laboratorieundersökningar.
            Dessutom utgör de patientavgifter som erlagts till dessa läkare
            inte underlag för den summa som patienten själv skall betala innan
            frikort utfärdas.
          </note>
          <note>
            Det är alltså inte läkaren som i första hand drabbas av sjukvårdshuvudmannens
            beslut att inte bevilja fortsatt verksamhet, utan det är patienternas
            valfrihet som i högsta grad begränsas därför att patienterna helt
            enkelt inte har råd att stå för alla kostnader.
          </note>
          <note>
            Jag har redan tidigare markerat att frågan om ersättningsetablering
            för att garantera återväxten och möjligheten att överlåta sin
            etablering måste få en lösning. Att däremot, som föreslås i ett
            antal motioner, återinföra den fria etableringsrätten tror jag
            inte är en framkomlig väg. Det skulle omöjliggöra det planeringsansvar
            som i lag åvilar sjukvårdshuvudmännen.
          </note>
          <note>
            Jag kan också påminna om att fri etableringsrätt inte förekommer
            i England, Danmark, Finland, Tyskland eller Holland. I Kanada,
            där den har funnits ett tag, införs för närvarande successivt
            begränsningar i de olika provinserna.
          </note>
          <note>
            Med hänvisning till vad jag nu anfört finns det behov av att
            vidta åtgärder för att främja den viktiga utvecklingen av alternativa
            vårdformer. Jag delar emellertid utskottets bedömning att vi bör
            avvakta
          </note>
          <note>
            Samverkansdelegationens arbete, så att riksdagen kan få ett allsidigt
            beslutsunderlag. Riksdagen har faktiskt i vissa delar beställt
            ett sådant av regeringen.
          </note>
          <note>
            Fru talman! Med anledning av det jag nu har sagt yrkar jag bifall
            till reservation 1. I övrigt yrkar jag bifall till hemställan
            i betänkandet.
          </note>
          <note type="speaker">
            Anf. 55 KERSTIN HEINEMANN (fp):
          </note>
          <note>
            Fru talman! Under förra mandatperioden inleddes och genomfördes
            ett stort reformarbete inom den svenska hälso- och sjukvården.
            Vi liberaler var pådrivande i det arbetet. Två exempel med anknytning
            till dagens betänkande är husläkarreformen och den fria etableringsrätten
            för privata specialister och sjukgymnaster. Dessa två reformer,
            som innebar större valfrihet både för patienter och för anställda
            inom vården, har den socialdemokratiska regeringen nu avskaffat.
          </note>
          <note>
            Under samma period gjordes också en del intressanta försök i
            en del borgerligt styrda landsting. Även andra yrkeskategorier
            än läkare och sjukgymnaster skulle nämligen ges möjlighet till
            mera självständigt arbete, exempelvis fristående barnmorskemottagningar.
          </note>
          <note>
            Nyligen publicerade Landstingsförbundet en jämförelse mellan
            privat och offentlig vård, Kostnadsjämförelser mellan privata
            och offentliga läkarmottagningar, som visar på det kostnadspressande
            elementet i den privata vården i förhållande till den offentliga.
          </note>
          <note>
            Landstingsförbundets slutsats är: "Privata mottagningar har kunnat
            utveckla arbetsformer där man effektivare tillvaratar tillgängliga
            resurser än man gör vid sjukhusmottagningar inom motsvarande specialiteter."
            Det är alltså positiva resultat som visas.
          </note>
          <note>
            Fru talman! Delegationen för samverkan mellan offentlig och privat
            hälso- och sjukvård har bedömt att antalet specialistläkare för
            år 1997 skulle minska med 277 personer, 14 %, jämfört med hösten
            1996
          </note>
          <note>
            och att antalet specialistläkare enligt den nationella taxan
            vid ingången av 1997 skulle vara färre än det var 1993. I huvudsak
            beror detta på regeringens rigida regel om att läkare måste sluta
            med sin verksamhet vid 65 års ålder, om de inte lyckas få ett
            avtal med landstinget. Utredningen visar också att antalet sjukgymnaster
            minskade från år 1994 till år 1996.
          </note>
          <note>
            Mot bakgrund av det minskade antalet privata specialister och
            allmänläkare skriver regeringen i propositionen att man i likhet
            med utredningen vill se att det tecknas fler vårdavtal mellan
            privata vårdgivare och landstingen. Det är svårt att förstå regeringens
            tankekedja. Först avskaffade socialministern den fria etableringsrätten.
            Sedan upphävdes lagen om husläkare. Därpå infördes 65-årsregeln.
            Det här är beslut som sammantaget minskar antalet privata vårdgivare.
          </note>
          <note>
            Sedan upptäcker regeringen att antalet verkligen minskar. Man
            påstår sig vara orolig över detta och önskar att fler vårdavtal
            tecknas.
          </note>
          <note>
            Det är lätt att öka antalet privata vårdgivare igen.
          </note>
          <note>
            Ett råd till utskottsmajoriteten och till regeringen:
          </note>
          <note>
            Återinför den fria etableringsrätten och upphäv 65-
          </note>
          <note>
            årsregeln!
          </note>
          <note>
            Fru talman! Folkpartiet liberalerna har i sin hälsooch sjukvårdsmotion
            föreslagit en utredning av företagshälsovårdens ställning, inriktning
            och framtida finansiering. Vi anser också att det i utredningen
            bör tas upp i vilken utsträckning företagshälsovården kan anslutas
            till försäkringskassa eller få vårdavtal med landstingen. Inom
            regeringskansliet bereds för närvarande hur man skall stärka företagshälsovården.
            Vi tycker att det enda rimliga är att följa vårt förslag för att
            få en samlad och långsiktig lösning vad gäller företagshälsovården.
          </note>
          <note>
            Många olika regler gäller i dag i landstingen vad avser remisser
            till specialistläkare. Det är i högsta grad förvirrande för patienterna.
            Ibland förekommer remisstvång som inte är politiskt beslutade.
            I propositionen föreslås nu att krav på remiss inte längre får
            ställas till specialist i gynekologi, psykiatri och barnmedicin.
            Folkpartiet anser att det inte skall finnas något generellt remisstvång
            i vården. De flesta problem kan lösas genom ett förtroendefullt
            samarbete mellan patienten och dess husläkare eller genom att
            patienten själv, som ju också ofta är ganska klar över om det
            är en kirurg eller en öronläkare man behöver söka, klarar av att
            vända sig till rätt specialist.
          </note>
          <note>
            I betänkandet anser utskottsmajoriteten att det är landstingen
            som bäst kan avgöra en läkares eller sjukgymnasts kompetens att
            upprätthålla ett vikariat. Vi anser att det är helt orimligt.
            Det är naturligtvis vikariatsgivaren som bäst kan avgöra vikariens
            kompetens och lämplighet. Det är dock vikariatsgivaren som har
            kunskap om de egna patienterna och vet vem som bäst lämpar sig
            att upprätthålla vikariatet.
          </note>
          <note>
            Fru talman! Sammanfattningsvis kan man konstatera att regeringens
            förslag och slutsatser är mycket svåra att förstå. Sällan eller
            aldrig har man sett en så välvillig inställning till privata vårdgivare
            från socialdemokratiskt håll. Regeringen anför att den privata
            specialistvården och privata sjukgymnaster är ett betydande komplement
            till den offentligt administrerade vården och att privatvården
            skall vidmakthållas och utvecklas. Det är även vår uppfattning.
          </note>
          <note>
            Vi har också inställningen att olika driftsformer inom hälso-
            och sjukvården har positiva effekter på personalen och att privat
            vård i vissa fall kan vara mer kostnadseffektiv. Regeringen vidhåller
            dock, trots den positiva inställning man säger sig ha, att det
            är landstingen som skall bestämma vilka läkare och sjukgymnaster
            som skall få etablera sig, om de skall få arbeta kvar efter 65
            års ålder och t.ex. vilken vikarie de får sätta in. Dessa förslag
            innebär att landstingen får total kontroll inte bara över den
            privata vårdens utveckling utan även möjlighet att stegvis helt
            avveckla den vård som ges av privata läkare och sjukgymnaster.
            Detta kan vi aldrig acceptera.
          </note>
          <note>
            Fru talman! Vi står naturligtvis bakom samtliga de reservationer
            som vi har skrivit under i detta betänkande, men jag yrkar nu
            bifall endast till reservation nr 2 under mom. 1.
          </note>
          <note type="speaker">
            Anf. 56 STIG SANDSTRÖM (v):
          </note>
          <note>
            Fru talman! Propositionen om privata vårdgivare har väckt häftiga
            reaktioner, framför allt hos landstingsledningarna i våra tre
            storstadsområden.
          </note>
          <note>
            Skälet är naturligt. Sjukvården har överlag haft väldigt tuffa
            sparbeting och tvingats till hårda nedskärningar i verksamheten.
            Att i detta läge föreslå att en sektor av verksamheten, den privata
            delen, skall skyddas och undantas från sparkrav ter sig stötande.
          </note>
          <note>
            Att man reagerat särskilt hårt i Stockholm, Göteborg och Malmö
            beror naturligtvis på att det är där som vi har den stora etableringen
            av privat sjukvård.
          </note>
          <note>
            Att ha två parallella sjukvårdssystem inom ett sjukvårdsområde
            är naturligtvis i sig självt kostnadsdrivande, eftersom kostnadskontrollen
            försvåras. Om dessutom den ena delen har fri dragningsrätt på
            landstingspengarna, garanterad av en nationell taxa, ökar risken
            för att kostnaderna drar i väg och skapar stora hål i budgeten.
          </note>
          <note>
            Innan regeringsskiftet passade den borgerliga regeringen på att
            höja ersättningen kraftigt till den privata vårdsektorn, vilket
            ledde till att de privata läkarna fick en ersättningsökning mellan
            åren 1993 och
          </note>
          <note>
            1995 på ca 25-35 % och sjukgymnasterna sannolikt en något högre
            ersättningsökning. Detta är en av de viktigaste anledningarna
            till att vi dras med stora sjukvårdsproblem i våra storstäder.
            En annan bieffekt är att allmänläkarutbildningen minskat kraftigt,
            eftersom det blivit svårt att bedöma vilken sektor som skall svara
            för sjukvårdsproduktionen i framtiden.
          </note>
          <note>
            Det finns således inga tunga skäl till att just den privata sektorn
            skall favoriseras, allra helst som man i propositionen skriver:
            "Privat vård kan också i vissa fall vara mer kostnadseffektiv
            än den vård som bedrivs i landstingets egen regi." Om man som
            i vårt förslag fryser taxorna, får man ju en bra möjlighet att
            bevisa att man är så effektiv och tvingas att på samma sätt som
            den offentliga vården medverka i saneringen.
          </note>
          <note>
            Nu har ändå regeringen beslutat att tillstyrka en ersättningsökning
            om 6 % till privatläkarna och 4 %
          </note>
          <note>
            till sjukgymnasterna. Detta har gjorts sedan propositionen lades
            fram och sedan vi har skrivit våra motioner. Om man nu hade velat
            ha ett råd från riksdagen, och det intrycket får den som läser
            propositionen, hade det varit klädsamt om man hade avvaktat denna
            debatt. Nu kan motionärerna känna sig överkörda, och vårt yrkande
            om frysta taxor är överspelat. För att markera var vi står i denna
            fråga vill jag ändå yrka bifall till reservation nr 3.
          </note>
          <note>
            Jag vill också passa på att säga något om det s.k.
          </note>
          <note>
            remisstvånget - det är ju egentligen tveksamt om det existerar.
            Remisser förekommer, ja visst, men tvånget kan se väldigt olika
            ut från landsting till landsting, och i de flesta fall är det
            inte politiker som kräver remisser utan den s.k. professionen.
          </note>
          <note>
            I vilket fall som helst kan jag konstatera att vi fått igenom
            kravet i vår partimotion att barnsjukvården, gynekologin och psykiatrin
            skall undantas från remissförfarande. Detta är naturligtvis bra
            och mycket tillfredsställande, en sak som jag har kämpat för i
            många år. Men jag har också en fundering. Denna lagstiftning gäller
            bara privata vårdgivare. Landstingen får i dessa fall i princip
            vara sina egna lagstiftare.
          </note>
          <note>
            Detta kan, om ekonomin är urusel, leda till att enskilda landsting
            tvingas införa remisstvång i den egna verksamheten, låt oss säga
            inom barnsjukvård och psykiatri. Då uppkommer återigen den orättvisa
            situationen att landstinget tvingas hålla en sämre servicenivå
            medan den privata sektorn går fri från besparingar. Logiskt sett
            borde den här typen av beslut gälla både offentlig och privat
            vård.
          </note>
          <note>
            Fru talman! Propositionen och betänkandet innehåller en hel del
            ideologiskt snömos om den privata vårdens förträfflighet. Jag
            kan bara beklaga att regeringen tvingats till denna högersväng,
            men det är kanske priset för samarbetet med Centern. Eftersom
            lovsångerna till privatiseringen saknar substans och mer tycks
            handla om tro än vetande, nöjer jag mig dock med att yrka bifall
            till vår reservation.
          </note>
          <note type="speaker">
            Anf. 57 LEIF CARLSON (m) replik:
          </note>
          <note>
            Fru talman! Jag är litet oklar över logiken i Stig
          </note>
          <note>
            Sandströms resonemang. Sett över de senaste 30 åren har andelen
            privatläkare minskat drastiskt i förhållande till andelen offentliga
            läkare. Det har skett en förändring med faktor fyra eller fem
            de senaste 30 åren.
          </note>
          <note>
            Vi har få privata läkare i Sverige, som kan utöva konkurrens
            och därmed ett kostnadstryck mot landstingen. Det finns skäl att
            tro att vården är dyr enbart därför.
          </note>
          <note>
            Landstingen har planeringsansvaret. Om kostnaderna skenar i väg
            därför att man har låtit privatläkarnas verksamhet öka - vilket
            inte är fallet - måste planeringsansvaret innebära att landstingen
            drar ned på sin egen verksamhet, om de vill ha konkurrenseffekten.
            Det blir en nödvändighet. Annars får vi, som
          </note>
          <note>
            Stig Sandström säger, två stora, parallella system. Det är ingen
            betjänt av. Att väga in det ingår i landstingens planeringsansvar.
          </note>
          <note>
            Jag kan inte tro att Stig Sandström menar att alla som går till
            privatläkare i dag egentligen inte skulle behöva gå till läkare.
            Det är först då det blir en besparing i det system som han talar
            om. Om de som går till privatläkare behöver sjukvård, skulle det
            bli ännu dyrare om det inte fanns privatläkare och de fick gå
            till landstinget. Alla undersökningar visar ju att privatvården
            är billigare. Jag förstår inte riktigt vad Stig
          </note>
          <note>
            Sandström vill uppnå. Om det är så att dessa personer inte behöver
            gå till sjukvården över huvud taget, blir det en besparing. Om
            de faktiskt behöver sjukvård, är det en besparing att de går till
            privatläkare.
          </note>
          <note type="speaker">
            Anf. 58 STIG SANDSTRÖM (v) replik:
          </note>
          <note>
            Fru talman! Det var en lång replik, så jag vet inte om jag kan
            svara på allt på en gång. Behovet av sjukvård är inte konstant.
            Det är inte en fast massa, som
          </note>
          <note>
            Leif Carlson tycks tro, som kan delas mellan det privata och
            det offentliga. Om den privata sektorn ökar genom fri etablering,
            minskar för den skull inte behovet av den offentliga sjukvården.
            I stället blir det en total konsumtionsökning. Vi vet att det
            alltid finns behov av sjukvård. Det är inte så enkelt att man
            bara skär ned inom den offentliga verksamheten om den privata
            vården tillåts öka.
          </note>
          <note>
            Som jag nämnde förut blir det dessutom väldigt svårt att planera
            för utbildning. Man kanske inte vet hur stor omfattning verksamheten
            kommer att ha. Då kanske man inte vill åta sig utbildningsinsatser.
            Det har vi sett konsekvenserna av.
          </note>
          <note>
            Det är klart att det blir kostnadsdrivande med två parallella
            system. Det kan man inte komma ifrån. Det blir svåradministrerat,
            svåröverskådligt och svårt att ha kostnadskontroll.
          </note>
          <note type="speaker">
            Anf. 59 LEIF CARLSON (m) replik:
          </note>
          <note>
            Fru talman! Stig Sandström uttalar sig som den sanne planekonomen
            - om det offentliga bara har en sak att sköta, blir det bra. Planekonomi
            har visserligen aldrig visat sig vara bra i något annat land.
            Men uppenbarligen är den det i Stig Sandströms värld.
          </note>
          <note>
            Om det finns konkurrerande möjligheter, pressas priserna. Det
            bygger all ekonomi i världen på i dag.
          </note>
          <note>
            Planekonomin är utmönstrad. Konkurrensen gör att det blir billigare.
            T.o.m. Landstingsförbundets egna undersökningar visar att den
            privata vården är billigare.
          </note>
          <note>
            Det måste väl ändå ligga något i landstingens planeringsansvar.
            Om det finns ett antal privata läkare, minskar behovet av offentliga
            läkare. Då får man dra ned på verksamheten. Landstingens planeringsansvar
            kan väl inte innebära att man bara skall dra ned för privata läkare.
            Det vore intressant om landstingen också försökte planera sin
            egen verksamhet efter vad som finns i omvärlden.
          </note>
          <note type="speaker">
            Anf. 60 STIG SANDSTRÖM (v) replik:
          </note>
          <note>
            Fru talman! Det är inte utrett vilket som är billigast, privat
            eller offentlig vård. Det står i betänkandet att samverkansdelegationen
            skall se på det. Det har gjorts ett pilotprojekt, men underlaget
            är så litet att vi inte kan dra några slutsatser av det ännu.
          </note>
          <note>
            Leif Carlson borde lyssna på hur landstingsledarna i Stockholm,
            Göteborg och Malmö ser på situationen.
          </note>
          <note>
            Det är därifrån protesterna kommer. Jag har hört uttrycket gökunge
            i samband med den fria etableringen. Kostnaderna växer utan kontroll.
            Den övriga sjukvården blir lidande på det. Sådana konsekvenser
            upprör. Det är inte rättvist ur konkurrenssynpunkt, om vi skall
            gynna privat verksamhet bara för glädjen i att upprätthålla en
            viss privat sektor.
          </note>
          <note>
            Jag har ingenting emot privata läkare. Men jag ser en historisk
            trend. Det är svårt att upprätthålla privat verksamhet. Det är
            som med alla andra hantverk, som på sikt tynar bort. I och med
            de stora investeringskostnaderna för att upprätthålla verksamheten
            är det naturligt att samhället tar över. Det är en naturlig trend
            som moderaterna, borgarna, försöker vända genom stimulanser och
            konstlade medel. Jag tycker att man borde se verkligheten som
            den är och anpassa sig efter den.
          </note>
          <note type="speaker">
            Anf. 61 CONNY ÖHMAN (s):
          </note>
          <note>
            Fru talman! I samband med att riksdagen våren
          </note>
          <note>
            1995 behandlade regeringens proposition om primärvård och privata
            vårdgivare fastställdes det regelverk som nu gäller för privata
            vårdgivare. Delegationen för samverkan mellan offentlig och privat
            hälso- och sjukvård påbörjade sitt arbete under 1996 med att utvärdera
            resultatet av propositionen. Delegationens arbete är ej slutfört
            ännu.
          </note>
          <note>
            De nya reglerna har gällt under en mycket kort tidsperiod. Samverkansdelegationen
            har i sin rapport konstaterat att det är för tidigt att på ett
            allsidigt sätt kunna belysa olika effekter av nuvarande regler.
            Jag vill instämma i den bedömningen.
          </note>
          <note>
            Den proposition vi behandlar i dag handlar i huvudsak om vissa
            smärre förtydliganden och ändringar i lagen om läkarvårdsersättning
            samt ett antal motionsyrkanden från allmänna motionstiden. En
            fråga som alldeles uppenbart vållat bekymmer och olika tolkningar
            är hur lagen om offentlig upphandling skall tolkas och tillämpas
            när det gäller vårdavtal med sjukvårdshuvudmän om hälso- och sjukvård.
            Regeringen säger i propositionen att man avser att tillsätta en
            utredning med uppgift att göra en analys av denna fråga. Det finns
            anledning att välkomna detta besked.
          </note>
          <note>
            Fortsatt oklarhet i denna fråga gynnar ingen.
          </note>
          <note>
            I hälso- och sjukvårdsdebatten förekommer ofta uppgifter om och
            bedömningar av den privata vårdens omfattning. Alltför ofta presenteras
            uppgifterna om den privata vården på ett sätt med tydliga politiska
            förtecken. I propositionen presenteras det faktiska läget i början
            av 1997. Jag vill ta fasta på några av de siffrorna.
          </note>
          <note>
            Det finns 1 645 privata specialistläkare med läkarvårdsersättning
            i landet. Det finns dessutom 182
          </note>
          <note>
            enskilda läkare med vårdavtal, 386 vårdavtal med juridiska personer
            och 422 privata allmänläkare. Det motsvarar 13 % av det totala
            antalet läkare i primärvården.
          </note>
          <note>
            Det finns 2 136 sjukgymnaster med ersättning enligt taxa. Det
            finns 56 vårdavtal med enskild sjukgymnast och 116 vårdavtal med
            juridiska personer.
          </note>
          <note>
            Ser man till den öppna vården utgör de privata sjukgymnasterna
            således ungefär 50 % av det totala antalet.
          </note>
          <note>
            Jag är givetvis medveten om att spridningen av dessa vårdresurser
            över landet borde vara bättre än i dag. Samtidigt är det utomordentligt
            svårt att ta till sig den beskrivning av den privata vårdens situation
            som återfinns i ett antal borgerliga motioner från allmänna motionstiden,
            när man tar del av dessa siffror.
          </note>
          <note>
            Utredningen om ersättningen till privata vårdgivare har dessutom
            visat att landstingens totala utgifter för den privata vården
            ökat kraftigt sedan den nya nationella taxan infördes 1994. När
            utredningen jämfört taxor för läkare och sjukgymnaster som var
            yrkesverksamma både före och efter den nya taxan har man konstaterat
            betydande ersättningsökningar sett som procentuella förändringar.
            Jag drar slutsatsen att den eländesbild man ibland kan få när
            det gäller den privata vårdens omfattning här i landet helt enkelt
            inte kan stämma.
          </note>
          <note>
            En viktig fråga är hur styrningen av patienter till rätt vårdnivå
            skall gå till. Under senare tid har många sjukvårdshuvudmän infört
            betydande avgiftsskillnader mellan primärvård och sjukhus. Effekten
            har blivit den man kunde tänka sig, nämligen en överströmning
            av patienter till primärvården. Frågan om det är ändamålsenligt
            med remisskrav eller ej har därmed minskat i betydelse, om man
            ser den ur ett helhetsperspektiv för sjukvårdens del. För vissa
            specialiteter är dock frågan av utomordentligt stor betydelse.
          </note>
          <note>
            Regeringen föreslår nu att landstingen inte skall ha möjlighet
            att införa krav på remiss vid specialistbesök hos gynekolog, psykiatriker
            och barnmedicinare.
          </note>
          <note>
            Även om det är få landsting som har använt sig av denna möjlighet
            menar utskottet att det är angeläget att stödja regeringens förslag
            när det gäller den här förändringen.
          </note>
          <note>
            Sjukvården är en verksamhet som med nödvändighet innehåller ganska
            mycket regler. Den enskilde patientens primära intresse torde
            dock vara vilka samlade resurser som står till sjukvårdens förfogande.
          </note>
          <note>
            Både den offentliga och privata sjukvårdens utveckling hänger,
            förutom när det gäller regelverkets utformning, samman med vårdens
            resurser.
          </note>
          <note>
            I nästa vecka skall vi i kammaren behandla regeringens vårproposition.
            Regeringen föreslår där att bl.a. sjukvårdshuvudmännen tilldelas
            ytterligare några miljarder för att bedriva sin verksamhet. Mot
            detta står bl.a. Moderaternas förslag till ekonomiska ramar, som
            drastiskt skulle minska vårdens resurser. I debatten vill man
            framställa det som att regelverket inte har något samband med
            de ekonomiska resurserna.
          </note>
          <note>
            För var och en som vill ha en ansvarsfull ekonomisk utveckling
            även för sjukvården torde det dock vara uppenbart att regelsystemet
            måste vara sådant att det finns möjlighet att klara av sjukvårdens
            ekonomi och styrningen av sjukvården. Det system vi har i dag
          </note>
          <note>
            - och det visar väl utfallet av ekonomin i de allra flesta landstingen
            - är ett sådant system att det faktiskt är möjligt att klara av
            den uppgiften.
          </note>
          <note>
            I övrigt vill jag instämma med de talare före mig som har sagt
            att underlaget för en helhetsdebatt om den privata vården har
            vi framme när den delegation som nu jobbar har gjort hela sitt
            arbete.
          </note>
          <note>
            Fru talman! För dagen nöjer jag mig med att slutligen yrka bifall
            till utskottets hemställan i betänkandet av avslag på de reservationer
            som har fogats till detta.
          </note>
          <note type="speaker">
            Anf. 62 LEIF CARLSON (m) replik:
          </note>
          <note>
            Fru talman! När det först gäller ökningen av taxan, som tycks
            förvåna Conny Öhman något, vet han lika väl som jag att taxan
            låg still i fyra fem år. Det fanns ett uppdämt behov för att man
            över huvud taget skulle överleva. Det är inte märkligt när man
            efter många år genomför en taxehöjning att det märks något. Man
            kan inte räkna med att den privata vården skall kunna existera
            med ersättningsnivåer som gällde för tio år sedan.
          </note>
          <note>
            Sedan skulle jag vilja fråga Conny Öhman hur man resonerar inom
            Socialdemokraterna när man låter konkurrenten, landstingen, bestämma
            om jag skall få etablera mig och om den etablering som jag har,
            och som jag måste sluta eftersom jag blir pensionär, skall få
            övertas av någon annan eller inte, dvs. att man skall göra ingrepp
            i min äganderätt på det sättet. Hur resonerar man när man låter
            konkurrenten bestämma vem som skall driva praktik och vem jag
            skall ha som vikarie?
          </note>
          <note>
            Det är ytterst märkligt att den som man skall ha konkurrensförhållandet
            med får bestämma varenda sak som man skall göra. Det förekommer
            inte i någon annan verksamhet. Just ersättningsetableringar tycker
            jag är allra mest förvånande. Detta är något som man har investerat
            i, lagt ner allt arbete i, och plötsligt tas det bort och är inte
            värt ett vitten. Jag förstår de äldre privatläkarnas bitterhet
            när de slutar.
          </note>
          <note type="speaker">
            Anf. 63 CONNY ÖHMAN (s) replik:
          </note>
          <note>
            Fru talman! När det först gäller taxorna, Leif Carlson, tog jag
            dem som ett exempel för att visa på en motbild till den eländesbeskrivning
            som inte minst från moderat håll frammålats om hur den privata
            vården har det. Jag drog ingen annan slutsats av det exemplet.
          </note>
          <note>
            När det sedan gäller etableringsrätt eller inte är det inte något
            som har med detta betänkande och propositionen att göra. Våra
            ståndpunkter är där tämligen väl kända. Men skall man ha kravet
            på en ansvarsfull ekonomi även för sjukvården, Leif Carlson, måste
            väl ändå det system som skall finansiera sjukvården ha ett visst
            inflytande över vilken sjukvård vi skall ha i landet. Annars får
            vi det på samma sätt med sjukvårdens ekonomi som vi hade det med
            landets ekonomi under den tid då inte minst Leif Carlsons partivänner
            hade ett betydande inflytande över landets ekonomi.
          </note>
          <note type="speaker">
            Anf. 64 LEIF CARLSON (m) replik:
          </note>
          <note>
            Fru talman! Det har nog väldigt mycket med propositionen att
            göra. Där står överallt: "om huvudmannen så tillåter". Man får
            alltså etablera sig, man får behålla etableringen efter 65 års
            ålder, man får skaffa vikarie, osv. "om huvudmannen så tillåter".
            Hela tiden är man utlämnad till sin konkurrent. Man är inte herre
            i sitt eget hus.
          </note>
          <note>
            På något sätt tycks Conny Öhman tro när han säger att landstinget
            har de här pengarna att det är någonting som de äger. Det är svenska
            folkets skattepengar. Om de går till privat eller offentlig vårdgivare
            spelar ingen roll i det fallet. Det är mycket märkligt om man
            som privat vårdgivare skall leva på undantag medan den offentliga
            vårdgivaren använder de medlen som vi gemensamt betalar in. Jag
            borde själv rimligen få välja vilken vårdgivare jag vill gå till,
            privat eller offentlig, och de skall behandlas lika.
          </note>
          <note type="speaker">
            Anf. 65 CONNY ÖHMAN (s) replik:
          </note>
          <note>
            Fru talman! Det Leif Carlson nu förordar är ett system där de
            som ansvarar för sjukvårdens ekonomi inte skall kunna ha något
            inflytande över den ekonomin, samtidigt som man säger att tilldelningen
            från statlig nivå av medel till sjukvårdssystemet skall drastiskt
            minska. Åtminstone inbillar jag mig att Leif
          </note>
          <note>
            Carlson om någon vecka här i kammaren kommer att stödja moderata
            förslag som innebär att tilldelning av ekonomiska resurser till
            sjukvårdssystemet skall drastiskt minska, samtidigt som man säger
            att möjligheterna att styra dessa pengar skall bli mindre än vad
            de är i dag.
          </note>
          <note>
            Det är precis den typen av politik som ledde oss in i förra mandatperiodens
            ekonomiska moras, Leif
          </note>
          <note>
            Carlson. Det är inte två saker som är förenliga vid samma tidpunkt
            om man har ett krav på sig att få ut mesta möjliga sjukvård av
            vår sjukvårdsekonomi och samtidigt kunna ha en ekonomi som är
            under kontroll.
          </note>
          <note type="speaker">
            Anf. 66 CARINA MOBERG (s):
          </note>
          <note>
            Fru talman! Jag deltar i denna debatt för att understryka några
            för mig viktiga saker angående krav på remiss för sjukgymnastisk
            behandling i primärvård, dels utifrån min motion So36, dels utifrån
            utskottets behandling av densamma.
          </note>
          <note>
            En effektiv sjukvård måste ha möjlighet att organisera sin verksamhet
            efter principen om lägsta effektiva omhändertagandenivå. I annat
            fall får vi ett dåligt resursutnyttjande, onödiga sjukskrivningar
            och onödig läkemedelskonsumtion. Detta måste naturligtvis ligga
            till grund för bedömningar och beslut.
          </note>
          <note>
            Jag är därför bekymrad över att det i detta betänkande endast
            föreslås åtgärder i läkarlagen. Det är bra att patientens ställning
            stärks och att tillgängligheten till de tre föreslagna läkarspecialiteterna
            markeras.
          </note>
          <note>
            Men med tanke på det sätt remisskravet infördes och de resultat
            regeringen redovisar finns enligt min mening skäl att även markera
            tillgängligheten till sjukgymnastik.
          </note>
          <note>
            I det läge vi befinner i oss vad gäller denna fråga är vissa
            risker för orättvisor inbyggda, som jag ser det. Det är alltid
            så att högutbildade, resursstarka personer har större möjlighet
            att hävda sin rätt gentemot doktorn, alternativt betala sig fram
            till vård.
          </note>
          <note>
            En patient i behov av sjukgymnastisk behandling kan få sin remiss
            av en specialistläkare och kringgår på det sättet primärvårdsläkarens
            roll som gatekeeper, på grund av olika vårdbudgetar. Det förutsätter
            naturligtvis viss kunskap och ekonomiska resurser, eftersom det
            besöket i de allra flesta landsting är väsentligt dyrare. Risken
            är uppenbar att den ordning som införts i 22 landsting hindrar
            de resurssvaga i samhället att få en tidigt insatt rehabilitering.
          </note>
          <note>
            I betänkandet skriver utskottet att regeringen har för avsikt
            att noga följa effekterna av eventuella krav på remiss för övrig
            specialistvård eller sjukgymnastik såväl vad avser patienternas
            valfrihet som kostnader och effekter för vård i olika driftsformer.
            Det är bra.
          </note>
          <note>
            Samverkansdelegationen har följt tillämpningen av bestämmelserna
            vad gäller remissförfarandet. Jag anser att det man där hittills
            har kommit fram till stämmer väl överens med den bild jag målar
            upp i min motion. Kravet på likställighet har medfört att remisstvånget
            utökats i stället för tvärtom. Jag tror inte att detta automatiskt
            är rätt väg att gå, och jag argumenterar för det i min motion.
          </note>
          <note>
            I de flesta landsting har man inte bara i all hast beslutat om
            att införa remiss utan även beslutat om detaljerade remissregler.
            Precis som vi har hört tidigare här är dessa i regel framtagna
            av tjänstemän i landstingen som har utgått från att doktorn är
            "bäste sjukgymnasten". Antalet behandlingar skall enligt dessa
            regler anges i förväg av doktorn. Det är lika kränkande för professionen
            som om primärvårdsläkaren skulle föreskriva operationstid för
            kirurgen.
          </note>
          <note>
            Ibland känner man sig litet tjatig, men tyvärr måste jag göra
            en upprepning av det jag tidigare sagt från denna talarstol: Sjukgymnasten
            är i förhållande till läkaren en specialist, och yrket är ett
            från läkarens skilt och självständigt yrke. Sjukgymnasten arbetar
            under legitimationsansvar och inte på delegation.
          </note>
          <note>
            Sjukgymnasten är enligt Socialstyrelsen skyldig att ge patienten
            god behandling oavsett eventuell begränsning av antalet behandlingar
            på remissen.
          </note>
          <note>
            I min motion tar jag också upp jämställdhetsaspekter som jag
            anser inryms även i denna fråga. För mig handlar det nämligen
            om hur vi som lagstiftare ser på en högutbildad, kvinnodominerad
            låglöneyrkesgrupp.
          </note>
          <note>
            Jag ser det som min skyldighet att också lyfta fram detta i debatten.
            Rätt och slätt handlar det om möjligheter för denna yrkesgrupp
            att påverka uppläggningen av sitt arbete, att välja en annan verksamhetsform
            och även då ha möjligheter att göra ett bra och fullgott arbete.
            Detta måste utvecklas inför framtiden.
          </note>
          <note>
            Precis som Conny Öhman berättade om på ett väldigt bra sätt här
            tidigare anser Samverkansdelegationen att det ännu är för tidigt
            att på ett allsidigt sätt kunna belysa effekten av möjligheterna
            för landstingen att besluta om generella remisskrav som införts.
          </note>
          <note>
            Delegationen anser dock att det finns indikationer på att antalet
            remisser till privata sjukgymnaster, i synnerhet i vissa landsting
            med remisskrav, har minskat markant genom att allmänläkare i större
            utsträckning än tidigare styr patienterna till den offentliga
            produktionen. Delegationen har därför ansett att det är angeläget
            att berörda landstingsledningar tydligt informerar om patientens
            rätt att välja vårdgivare. Delegationen kommer även under detta
            år att noga följa remissförfarandet samt dess effekter.
          </note>
          <note>
            Utskottet är alltså medvetet om det problem som jag tar upp i
            min motion, men anser att delegationen bör få slutföra sitt uppdrag
            innan riksdagen överväger något initiativ.
          </note>
          <note>
            Min motion och dess krav har uppmärksammats.
          </note>
          <note>
            Då jag har stort förtroende för utskottsmajoritetens kompetens
            och klokskap nöjer jag mig tills vidare med detta och kommer inte
            att yrka på något. Men om det behövs så återkommer jag vid lämpligt
            tillfälle.
          </note>
          <note>
            Fru talman! Avslutningsvis vill jag göra en liten kommentar till
            ett par av de moderata reservationerna.
          </note>
          <note>
            Jag kan inte annat än förvånas av den politiska markering Moderaterna
            gör med anledning av min motion om jag sätter den i relation till
            vissa av partiets egna krav. Nog borde medlemmarna i ett parti
            som Moderata samlingspartiet hålla sig för goda för detta. Nog
            borde en riksdagsledamot som Liselotte Wågö - för övrigt sjukgymnast
            som jag själv - hålla sig för god för att tillsammans med övriga
            moderater framföra direkta felaktigheter vad gäller anslutningsgrad
            till ett fackförbund för att genom det ge luft åt sitt förakt
            för fackliga organisationer. Jag kan upplysa om att den verkliga
            anslutningsgraden inom sjukgymnastkollektivet är 95 %. Jag och
            Wågö har faktiskt skrivit en motion gemensamt där vi uppger den
            korrekta siffran.
          </note>
          <note>
            Men det här bevisar väl bara det vi i och för sig redan visste
            - att Moderaterna aldrig kan förväntas föra en konsekvent argumentation
            för betydelsen av ett fackligt medlemskap.
          </note>
          <note>
            Jag måste säga att det är mycket märkligt att man från moderat
            håll på ett så tydligt - och jag måste säga barnsligt - sätt markerar
            mot min motion i den reservation där frågan om remissförfarandet
            behandlas. Som sagt - man upphör aldrig att förvånas.
          </note>
          <note>
            Allra sist har jag en liten upplysning till Stig
          </note>
          <note>
            Sandström, som påstår att det är professionen som kräver ett
            remisstvång. Det är fel. Åtminstone LSR, dvs. sjukgymnasternas
            fackliga organisation, driver krav emot detta.
          </note>
          <note type="speaker">
            Anf. 67 STIG SANDSTRÖM (v):
          </note>
          <note>
            Fru talman! Jag begärde inte ordet med anledning av det sista,
            utan med anledning av ett annat påstående som även finns i betänkandet,
            nämligen att offentliganställda allmänläkare skulle remittera
            mindre ofta till privata sjukgymnaster. Det stämmer. I dagarna
            har det kommit en rapport från Samverkansdelegationen i samband
            med HSU 2000. Man har gjort en enkät och frågat hur det fungerar
            med remisserna. Det visade sig att offentliganställda allmänläkare
            remitterar i något högre grad till offentliga sjukgymnaster, men
            även väldigt ofta till privata sjukgymnaster. Men det kan också
            vara intressant att veta att privatpraktiserande allmänläkare
            remitterar 0 % till offentliga sjukgymnaster. Däremot svarar deras
            remisser för 17 % av de privata sjukgymnasternas arbetstillfällen.
          </note>
          <note>
            Det är alltså en något missvisande bild som ges.
          </note>
          <note>
            Man kan säga att det är dåligt på bägge håll, men ännu sämre
            på den privata sidan. Där förekommer nämligen ett nästan systematiskt
            missbruk, skulle jag vilja säga, om man tolkar de här siffrorna
            rätt.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 3 juni.)
          </note>
          <note>
            12 § Ändring i socialtjänstlagen
          </note>
          <note>
            Föredrogs
          </note>
          <note>
            Socialutskottets betänkande 1996/97:SoU18
          </note>
          <note>
            Ändring i socialtjänstlagen (prop. 1996/97:124)
          </note>
          <note>
            Kammaren biföll socialutskottets hemställan att ärendet fick
            avgöras efter endast en bordläggning.
          </note>
          <note type="speaker">
            Anf. 68 ANNIKA JONSELL (m):
          </note>
          <note>
            Fru talman! Alltfler svenskar blir beroende av ekonomiskt stöd
            för att klara sig när skatten är betald.
          </note>
          <note>
            Socialstyrelsen har gjort en undersökning som visar att en genomsnittlig
            socialbidragstagare betalar
          </note>
          <note>
            23 000 kr i skatt per år och får ut 21 000 kr i socialbidrag.
            Konsumentverket har å sin sida konstaterat i en rapport att enskilda
            hushålls ekonomiska situation har försämrats under de senaste
            åren, bl.a. beroende på de höjda skatterna och egenavgifterna.
          </note>
          <note>
            De här bilderna visar alldeles tydligt att någonting har gått
            snett. Skattetrycket har begränsat enskilda människors möjlighet
            att själva klara sin ekonomi och livssituation. Det kan inte vara
            rimligt att den som betalar skatt skall behöva ha bidrag för sin
            försörjning eller, om man vänder på resonemanget, att den som
            får bidrag skall tvingas betala skatt. Här handlar det uppenbarligen
            inte längre om fördelningspolitik från rika till fattiga, utan
            om statlig fördelning till människor som redan har betalat skatt.
          </note>
          <note>
            Sedan början av 70-talet har den kommunala socialtjänsten byggts
            ut mycket kraftigt. Trots detta har de sociala problemen ökat.
            Det visar att socialtjänsten inte kan lösa problemen självständigt.
            Vi moderater menar att vad som saknas är en grundläggande insikt
            om att socialtjänstlagen är, och måste vara, ett komplement till
            de naturliga nätverk som familj, släktingar, vänner, grannar och
            arbetskamrater utgör för varje människa. Detta är naturliga nätverk,
            och de kan inte ersättas av lagstiftning. Moderaternas syn på
            socialtjänstlagstiftningen är att den, om den utformas rätt, kan
            vara ett stöd och ett komplement till enskilda människors naturliga
            och självklara ansvar för och rättighet att forma sina liv.
          </note>
          <note>
            Samtidigt måste förstås de som av olika orsaker inte kan försörja
            sig eller som behöver stöd och hjälp av andra orsaker tillförsäkras
            detta. Men då måste statens grundläggande ansvar också handla
            om att försäkra sig om att de som behöver stödet blir så få som
            möjligt. Om det blir en för stor grupp är risken att de som verkligen
            behöver stödet blir utan.
          </note>
          <note>
            Regeringen har nu efter många års väntan presenterat förslag
            till förändringar i socialtjänstlagen. Vi moderater ser det som
            en stor brist att regeringen trots denna långbänk inte har kunnat
            presentera en översyn av hela socialtjänstlagen. I stället väljer
            regeringen att tillsätta ytterligare en utredning kring väsentliga
            delar av lagen. Vi kan dock konstatera att regeringen trots allt
            har lyssnat på en del av den kritik som förts fram mot den nuvarande
            socialtjänstlagen. Därför kan man i propositionen se en hel del
            förbättringar som vi moderater gärna ställer upp på, då de ligger
            i linje med vad vi har pläderat för under lång tid. Ett exempel
            på en sådan förbättring är att äldre och handikappade i behov
            av vård nu får en lagstadgad rätt att flytta mellan kommuner.
          </note>
          <note>
            I propositionen tog regeringen också ett litet steg i rätt riktning
            och föreslog att familjehemsplacering av barn skall ske så att
            den främjar kontakten med anhöriga. Vi moderater tyckte inte att
            detta var att gå barnen och deras släktingar tillräckligt till
            mötes och föreslog att man skulle ta in en bestämmelse i 22 §
          </note>
          <note>
            socialtjänstlagen om att man alltid i första hand bör överväga
            om barnet kan tas om hand av anhöriga eller närstående. Det är
            mycket glädjande att ett enigt utskott bestämt sig för att göra
            just en sådan förändring och därmed skärpa de anhörigas ställning
            gentemot hur det såg ut i regeringens förslag.
          </note>
          <note>
            Det kan knappast ha undgått någon som har följt debatten att
            den främsta anledningen till att regeringen dröjde så lång tid
            med att få fram den proposition som vi behandlar var regeringspartiets
            interna oenighet huruvida regering och riksdag skall fastställa
            en för hela riket gällande socialbidragsnorm. Efter mycken vånda
            har regeringen nu lyckats ena sig om en kompromiss där en del
            av socialbidraget blir föremål för norm och annan inte.
          </note>
          <note>
            Vår inställning till riksnorm har hela tiden varit klar. Redan
            i socialtjänstkommittén markerade den moderata representanten
            mycket tydligt att vi aldrig skulle kunna acceptera någon form
            av riksnorm. Vi delar fortfarande den här inställningen med huvuddelen
            av landets aktiva kommunala socialpolitiker oavsett politisk färg.
            Och varför gör vi det?
          </note>
          <note>
            Vi anser helt enkelt att socialbidragets storlek naturligen skall
            avgöras av de enskilda kommunerna. I
          </note>
          <note>
            grunden handlar det om man har tilltro till den kommunala självstyrelsen
            eller inte. Det är en viktig princip att den nivå som har betalningsansvaret
            också skall ha rätt att bestämma över t.ex. hur stort ett bidrag
            eller stöd skall vara. Tyvärr andas förslaget om riksnorm en inställning
            som går ut på att vi som är politiker på riksnivå skulle ha större
            förmåga att ta ansvar och göra riktiga bedömningar än de politiker
            som agerar på den lokala nivån och som ju faktiskt är nära den
            sociala verksamheten. Men så är det förstås inte.
          </note>
          <note>
            När det gäller innehållet i försörjningsstödet tycker vi att
            det är oskäligt att stöd skall utgå för medlemsavgift till fackförening.
            Det finns ingen annan intresseorganisation som får sina medlemsavgifter
            bekostade av skattemedel.
          </note>
          <note>
            Något som däremot är i högsta grad skäligt och en helt riktig
            prioritering av offentliga resurser är t.ex. att ge ett stöd som
            underlättar för dem som vårdar anhöriga som är funktionshindrade
            eller långvarigt sjuka.
          </note>
          <note>
            För familjer som har funktionshindrade barn är kommunernas bistånd
            i form av avlösning så viktigt att det ofta är själva förutsättningen
            för att dessa barn skall kunna bo kvar hemma hos sina föräldrar.
            Därför menar vi i vår reservation att den här formen av stöd bör
            ingå i rätten till annat bistånd i socialtjänstlagens § 6 f och
            alltså inte, så som nu föreslås, enbart vara en rekommendation
            till kommunerna.
          </note>
          <note>
            Vi har ett annat förslag som också handlar om närståendevård,
            nämligen att regeringen bör ta initiativ till överläggningar med
            kommunerna för att se hur ett utökat stöd skall kunna ges till
            dem som vårdar närstående. Man bör t.ex. se över möjligheterna
            till fortsatt utbyggnad av avlastning och växelvård, hur man kan
            förbättra kommunernas regler för hemvårdsbidrag och hur man kan
            öka möjligheterna att anställa anhöriga. Man skulle kunna utvidga
            den krets som har rätt att vara närståendevårdare med ersättning
            från försäkringskassan och titta på om man kan förlänga ledigheten
            för dem som vårdar.
          </note>
          <note>
            Anledningen till att vi tror att detta är så oerhört viktigt
            är att förbättrade förhållanden för dem som önskar vårda anhöriga
            framför allt kommer att innebära oerhörda humanitära vinster,
            men även ekonomiska vinster för samhället.
          </note>
          <note>
            Eftersom det här betänkandet är så stort och vittomfattande blir
            det lätt att man hoppar mellan olika områden. Nu skall jag gå
            till ett gammalt krav från oss moderater. Det är att vi skulle
            vilja att de sociala myndigheterna får en annan möjlighet att
            stötta t.ex.
          </note>
          <note>
            missbrukarfamiljer där barn riskerar att råka illa ut. Vi vill
            därför återinföra 26 § i den gamla barnavårdslagen. Den var konstruerad
            så att man stegvis kunde sätta in hjälp och även ställa krav på
            en enskild familj.
          </note>
          <note>
            Vi menar att detta sätt att arbeta visar respekt för familjen.
            Det har som mål att familjen själv skall kunna förbättra sin situation.
            Men samtidigt skall föräldrarna bli medvetna om att olika åtgärder
            kan komma att vidtas om det inte blir bättre och om de inte själva
            tar ansvar för situationen.
          </note>
          <note>
            När det gäller vård av missbrukare är problemen delvis likartade.
            Erfarenheter visar att nuvarande
          </note>
          <note>
            LVM inte ger tillräckliga möjligheter att ingripa på ett tidigt
            stadium. Även här borde insatser mer kunna inriktas på dem som
            är i början av sitt missbruk. Man bör ha möjlighet att ta till
            vissa former av tvångsåtgärder ganska tidigt för att det inte
            skall bli för omfattande och förvånande effekter i ett senare
            skede.
          </note>
          <note>
            Jag kommer inte att hinna presentera samtliga våra förslag. Men
            jag vill avsluta med en viktig reservation som handlar om tillsynen
            över enskild verksamhet.
          </note>
          <note>
            Enligt regeringens förslag skall enskild verksamhet som bedrivs
            som alternativ till den kommunala stå under löpande tillsyn av
            socialnämnden i respektive kommun. Vi tycker att det är otillfredsställande.
            Det är i princip alltid så att när en verksamhet står som alternativ
            till den kommunala kan man inte säga att socialnämnden är neutral
            gentemot den alternativa verksamheten. Vi anser därför att länsstyrelsen
            måste anses som mer neutral i detta sammanhang och därför borde
            vara mer lämplig att sköta tillsynen.
          </note>
          <note>
            Fru talman! I vår reservation nr 1 förklarar vi närmare hur vår
            grundläggande syn på socialtjänsten ser ut. För tids vinnande
            yrkar jag bifall endast till den reservationen, men vi står givetvis
            bakom samtliga våra reservationer.
          </note>
          <note type="speaker">
            Anf. 69 ROLAND LARSSON (c):
          </note>
          <note>
            Fru talman! En av socialtjänstens huvuduppgifter är att utifrån
            det individuella behovet ge människor stöd och bistånd så att
            de kan försörja sig och leva ett så gott liv som möjligt. Socialtjänstens
            roll är med andra ord att täcka in det behov av socialt stöd som
            inte kan tillgodoses inom ramen för den generella välfärden.
          </note>
          <note>
            En förutsättning för att socialtjänsten skall kunna uppfylla
            denna roll är att de generella systemen i realiteten också är
            generella.
          </note>
          <note>
            Så är det inte i dag. Stora grupper i samhället står utanför
            den sociala och ekonomiska trygghet som de generella trygghetssystemen
            erbjuder. Med de kvalificeringsregler som gäller för KAS och a-kassa
            och med inkomstbortfallsprincipen som grund är det väldigt många,
            framför allt ungdomar, som faller utanför.
          </note>
          <note>
            Det innebär också att man faller utanför rätten till ersättning
            från socialförsäkringen.
          </note>
          <note>
            Detta är ett grundläggande fel med vårt generella trygghetssystem.
            Man måste ha haft arbete och inkomst för att ha någon ekonomisk
            trygghet.
          </note>
          <note>
            Med det läge vi har haft på arbetsmarknaden de senaste åren innebär
            det bl.a. att ungefär 50 000 av de ca 100 000 ungdomar mellan
            18 och 24 år som är arbetslösa inte har rätt till varken KAS eller
            a-kassa.
          </note>
          <note>
            En av åtta av dessa arbetslösa ungdomar levde under året på socialbidrag.
            16 % av alla ungdomar fick socialbidrag någon gång under 1996.
            Fyra av tio levde på mindre inkomster än det som brukar betecknas
            som skälig levnadsnivå. Under 1996 ökade antalet socialbidragstagare
            bland ungdomar under 20 år med
          </note>
          <note>
            200 %.
          </note>
          <note>
            Många kvinnor tillhör också av olika anledningar den stora grupp
            som står utanför de generella trygghetssystemen.
          </note>
          <note>
            Konsekvensen har blivit att kommunerna, utöver de stora besparingar
            som man på grund av minskade skatteintäkter och den ekonomiska
            saneringen tvingats göra, också har fått bära en allt högre kostnad
            för att genom socialbidragen kompensera ett dåligt fungerande
            generellt trygghetssystem.
          </note>
          <note>
            I stället för att angripa problemet genom att reparera bristerna
            med generella åtgärder väljer nu regeringen att fortsätta med
            sitt lappverk. Genom att lagstifta om en riksnorm för socialbidragen
            lastar man av sig på kommunerna.
          </note>
          <note>
            Ett system där riksdag och regering fattar beslut och kommunen
            står för kostnaderna strider både mot socialtjänstens syfte och
            mot den kommunala självbestämmanderätten. Att den som fattar besluten
            också skall svara för finansieringen är i detta avseende en grundläggande
            princip. Därför borde staten i detta fall också ha svarat för
            kostnaderna.
          </note>
          <note>
            Dessbättre tycks regeringen själv ha insett bristfälligheten
            i det man presterat eftersom man redan när man lägger fram sitt
            förslag föreslår en ny utredning där man vill koppla socialbidragens
            roll till andra system. Att man trots detta nu ändå lägger fram
            ett förslag till lagändring beror på att man har hamnat i en kniptång
            mellan å ena sidan de stora bristerna i de generella ersättningssystemen,
            å andra sidan trycket från kommunerna som upplever att socialbidragskostnaderna
            håller på att växa dem över huvudet.
          </note>
          <note>
            Från Centerns sida tycker vi att det är bra med en ny utredning,
            men menar att en sådan måste få ett uppdrag som också rymmer en
            total översyn av hela det ekonomiska skyddsnätet och också inkludera
          </note>
          <note>
            Centerns förslag till en s.k. arbetslivsförsäkring.
          </note>
          <note>
            Från Centerns sida föreslår vi en helt ny modell för de generella
            ersättningssystemen som bygger på grundtrygghetsprincipen. Vårt
            förslag innebär att socialförsäkringen, a-kassan och KAS slås
            samman till en gemensam försäkring, en arbetslivsförsäkring.
          </note>
          <note>
            Kvalifikationskravet till denna försäkring är att man står till
            arbetsmarknadens förfogande.
          </note>
          <note>
            Försäkringen är uppbyggd i tre nivåer. Det är en grundnivå som
            utgår lika för alla och som finansieras helt över statsbudgeten.
            Det är en inkomstrelaterad nivå som över grundnivån utgår med
            80 % av den tidigare inkomsten upp till en normal lönenivå på
          </note>
          <note>
            180 000-200 000 kr. Denna nivå finansieras med avgifter till
            en obligatorisk allmän försäkring utanför statsbudgeten, som tas
            ut efter inkomst. Ovanpå denna inkomstrelaterade obligatoriska
            nivå vill vi skapa frivilliga privata försäkringar som gör det
            möjligt för den som har höga inkomster att gardera sig mot inkomstbortfall
            även för inkomster över den obligatoriska nivån.
          </note>
          <note>
            Jag vill att ni observerar att inkomstbortfallsprincipen alltså
            fortfarande gäller för alla som har haft inkomster som ligger
            över grundnivån, men att det bygger på ett försäkringssystem.
          </note>
          <note>
            Det är mot denna bakgrund som Centerns alternativ i fråga om
            ändringen av socialtjänstlagen skall ses.
          </note>
          <note>
            Med Centerns arbetslivsförsäkring skulle socialtjänsten få den
            roll som ursprungligen varit avsikten och kunna ägna sig mer åt
            sina många andra viktiga uppgifter. Att ge ekonomiskt bistånd
            skulle bara behöva bli aktuellt som en del av ett socialt behandlingsarbete.
          </note>
          <note>
            Vi delar regeringens uppfattning att det är önskvärt med en större
            likformighet vad gäller det ekonomiska biståndets innehåll. Vi
            ställer oss därför bakom förslaget i fråga om de olika kostnadsposter
            som skall rymmas inom en socialbidragsnorm. Men med hänsyn till
            de variationer som finns, både beträffande kostnadsläget och vad
            som är normala inkomster mellan olika kommuner, anser vi att det
            är kommunerna och inte regeringen som skall besluta om beloppens
            storlek.
          </note>
          <note>
            Vi har mycket svårt att förstå varför kommunpolitikerna, med
            sitt omfattande ansvar för vård, omsorg och utbildning inte också
            skall kunna betros med ansvar även för det ekonomiska biståndets
            storlek.
          </note>
          <note>
            Denna misstro mot de kommunala beslutsfattarna är främmande för
            oss i Centern.
          </note>
          <note>
            Dessutom är rättstryggheten större om kommunfullmäktige fattar
            besluten än om regeringen gör det.
          </note>
          <note>
            Ett regeringsbeslut går inte att överklaga. Det går däremot med
            ett fullmäktigebeslut.
          </note>
          <note>
            Om det beslut om normens storlek som fattas av kommunen inte
            uppfyller kravet på skälig levnadsnivå eller som vi föredrar att
            formulera det, social grundtrygghet, kan vilken kommuninnevånare
            som helst överklaga beslutet med kommunalbesvär, och få det upphävt
            av domstol.
          </note>
          <note>
            I övrigt har ett kommunalt beslut i det enskilda fallet i stort
            sett samma rättsverkan som ett regeringsbeslut när det väl har
            vunnit laga kraft. Så länge den enskilde får ekonomiskt bistånd
            enligt den norm som fastställts gör det ur rättssynpunkt således
            ingen skillnad vem som fattat beslutet i det enskilda fallet.
          </note>
          <note>
            Ett stort problem i kommunernas hantering av socialbidragen har
            varit de många ärenden som överklagats. Domstolarna har dessutom
            ofta ändrat kommunernas beslut. I praktiken har det successivt
            inneburit att det politiska ansvaret har urholkats. Ett av de
            uppdrag som socialtjänstkommittén fick var att komma med förslag
            som återställde balansen mellan politikernas och domstolarnas
            ansvar.
          </note>
          <note>
            När domstolarna ändrat kommunernas beslut har det ofta varit
            grundat på begreppet skälig levnadsnivå som finns i lagtexten.
            På det viset har begreppet kommit att få en innebörd som, om inte
            lagtexten förändras, riskerar att bli normgivande även sedan lagen
            i övrigt nu justerats. Vi tycker dessutom att formuleringen utifrån
            Centerns förslag till grundtrygghetssystem har dålig träffsäkerhet
            och föreslår därför i stället begreppet social grundtrygghet.
          </note>
          <note>
            En av de frågor som ofta tagits upp i anslutning till diskussionen
            om socialbidragen är om socialtjänsten skall få ställa villkor
            på den enskilde för att han eller hon skall få ekonomiskt bistånd.
          </note>
          <note>
            Från vår sida har vi ofta frågat oss vad det är för typ av villkor
            som avses och på vilka bidragstagare dessa villkor skall ställas.
          </note>
          <note>
            I det betänkande vi nu har att ta ställning till föreslås att
            ungdomar under 25 år för att få ekonomiskt bistånd skall delta
            i praktik och kompetenshöjande verksamhet. Enligt vår uppfattning
            täcks därmed det behov som eventuellt kan finnas när det gäller
            att på något sätt utforma villkor.
          </note>
          <note>
            Även om det ekonomiska biståndet inom socialtjänstlagen är en
            viktig del i det betänkande vi nu behandlar föreslås där flera
            förändringar av lagen på andra områden.
          </note>
          <note>
            En positiv sådan förändring är att barnperspektivet nu förs in
            i lagtexten. Det ligger i linje med Centerns ställningstagande
            i fråga om att överföra FN:s barnkonvention till svensk lagstiftning.
            Ett enigt utskott har även i förhållande till propositionen gjort
            en mycket viktig förändring av förslaget till lagtext vad gäller
            placering av barn utanför det egna hemmet.
          </note>
          <note>
            Det har ofta påtalats att socialnämnderna, trots att det finns
            intresserade och lämpliga anhöriga som är beredda att ställa upp
            som fosterföräldrar, väljer andra placeringar av barnet.
          </note>
          <note>
            Enligt vår uppfattning mår barn oftast bäst av att få finnas
            kvar hos någon anhörig eller närstående inom det naturliga nätverk
            man är van vid. Det är därför ett mycket bra förslag som utskottet
            nu lägger fram.
          </note>
          <note>
            Att få välja på vilket sätt man skall få den vård och omsorg
            man är berättigad till borde vara en självklarhet. Tyvärr har
            inte heller det fått utrymme i den nya lagtexten när det gäller
            äldrevård och omsorg.
          </note>
          <note>
            Fru talman! Slutligen vill jag, när nu socialministern har kommit
            hit, passa på att ställa en liten fråga med anslutning till lagförslaget.
            Det är viktigt att socialtjänstens roll klarläggs i samhällsplaneringen,
            framför allt när det gäller vilken roll den skall ha i förhållande
            till annan lagtext och till andra myndigheters, utöver de socialas,
            agerande. När socialministern mycket vällovligt aviserar sin avsikt
            att ta krafttag mot den brant stigande försäljningen och konsumtionen
            av alkoläsk, och när våra EU-parlamentariker agerar för att få
            EU att förbjuda alkoläsken, då beviljar NUTEK bidrag till det
            enda företag i Sverige som tillverkar sådan alkoläsk. Det är uppenbart
            att regeringen och Socialdepartementet behöver hävda socialtjänstens
            roll inom den egna sfären för att hindra denna typ av övertramp.
            Jag skulle vilja passa på att fråga vilka åtgärder socialministern
            har för avsikt att vidta för att få bukt med denna bristande respekt
            för socialtjänstens intentioner.
          </note>
          <note>
            Jag yrkar bifall till reservationerna 2 och 5 men står naturligtvis
            bakom samtliga reservationer där
          </note>
          <note>
            Centern finns med som undertecknare. Av tidsskäl nöjer jag mig
            med bifallsyrkande på de här två.
          </note>
          <note type="speaker">
            Anf. 70 BARBRO WESTERHOLM (fp):
          </note>
          <note>
            Fru talman! Ramlagar, som den lag vi nu bitvis skall ändra, har
            ju den fördelen att de tar avstånd från det förmynderi som fanns
            i gammaldags lagstiftning, som den vi hade inom socialtjänsten
            fram till början av 80-talet. Men de har också nackdelar. En sådan
            är att de ger utrymme för olika tolkningar i myndigheter och i
            domstolar. Det är inte alltid man som lagstiftare känner igen
            sig när man ser deras beslut och känner att det var så man menade
            när man fattade riksdagsbeslutet.
          </note>
          <note>
            För en f.d. socialstyrelsebyråkrat som jag, som levt med bekymren
            att det har varit domstolarna som fastställt ersättningsnivån
            - med de långdragna och arbetskrävande processer det inneburit
            för såväl den enskilde som tjänstemännen - är det tillfredsställande
            att det nu i socialtjänstlagen införs en precisering av rätten
            till försörjningsstöd med införande av en riksnorm genom ändringen
            av 6 § socialtjänstlagen.
          </note>
          <note>
            Vi i Folkpartiet liberalerna tycker dock inte att namnet är det
            bästa utan hade velat använda begreppet
          </note>
          <note>
            "miniminivå" i stället. Vi skulle också ha velat ha en korttidsnorm
            för personer som under kort tid har behov av socialbidrag, t.ex.
            studerande under somrarna.
          </note>
          <note>
            Det som är allvarligt i den här propositionen är att det är otydligt
            preciserat i §§ 6 g och 6 h vad som skall ingå. I 6 g inräknas
            under begreppet "annat bistånd" rätten till färdtjänst, hjälp
            i hemmet och särskilt boende. Det här är insatser som är av yttersta
            vikt för många äldre och för personer med funktionshinder. Syftet
            är ju att underlätta den dagliga livsföringen och i många fall
            möjliggöra kvarboende i det egna hemmet.
          </note>
          <note>
            I propositionen räknar man upp vilka behov som skall tillgodoses
            men inte hur det skall ske. Man vet t.ex. inte om "hjälp i hemmet"
            omfattar ledsagning och nattpatrull. Man vet inte heller om här
            inräknas avlösning och tillgång till kontaktfamilj, eller om detta
            inräknas i 6 h, "bistånd i andra fall", vilket inte kan överklagas
            genom förvaltningsbesvär.
          </note>
          <note>
            Den oklart formulerade lagtexten i propositionen innebär att
            utsatta människor, t.ex. personer med funktionshinder och många
            äldre, kan mista sina möjligheter att påverka och bestämma över
            sin egen situation. Detta står inte i samklang med portalparagrafen,
            där det står att social verksamhet skall bygga på respekt för
            människors självbestämmande och integritet.
          </note>
          <note>
            Vi i Folkpartiet liberalerna anser därför att regeringen bör
            återkomma med tydligare lagtext när det gäller §§ 6 g och 6 h,
            så att rättssäkerheten är garanterad för utsatta grupper som funktionshindrade
            och äldre, vilka är beroende av en fungerande socialtjänst.
          </note>
          <note>
            Med det yrkar jag bifall till reservation 19 under mom. 11.
          </note>
          <note>
            Vi är också kritiska mot att regeringen inte lägger fram en mer
            heltäckande förändring av socialtjänstlagen. Socialtjänstkommittén
            under ledning av Carl-
          </note>
          <note>
            Anders Ifvarsson, som var statssekreterare i Socialdepartementet
            när detta leddes av Folkpartiet under tiden 1991 till 1994, presenterade
            hösten 1994 ett förslag till ny socialtjänstlag som var mycket
            mer heltäckande än det vi ser på riksdagens bord i dag.
          </note>
          <note>
            En rad områden vill regeringen nu utreda vidare.
          </note>
          <note>
            Min fråga, eftersom socialministern är här, är: Får vi verkligen
            svar på de här frågorna 1998? Det är viktiga frågor för att det
            hela skall fungera väl.
          </note>
          <note>
            De frågor det gäller är först och främst belysning av förändringarna
            i transfereringssystemen och deras påverkan på socialtjänstsystemen.
            Vi har ju problem med att få skattemedlen att fungera effektivt
            eftersom det finns spärrar av olika slag mot ett effektivt utnyttjande.
            Vidare skall socialtjänstlagens struktur och konstruktion ges
            en översyn. Avgränsningarna mellan rättighets- och skyldighetslagstiftning
            är en svår fråga men viktig att komma till rätta med. Gränssnittet
            mot arbetsförberedande verksamhet samt tillsynen av socialtjänstens
            verksamhet är också viktiga gränsdragningsfrågor. Viktigt är naturligtvis
            också socialtjänstens finansiering i en tid av svag ekonomi.
          </note>
          <note>
            Här är inte tid att ta upp alla reservationer som
          </note>
          <note>
            Folkpartiet liberalerna står bakom, men jag vill ta upp tre punkter.
          </note>
          <note>
            Den första är att vi anser att det är bra att kommunen får rätt
            att begära att den som är under 25 år och uppbär försörjningsstöd
            skall delta i sådan verksamhet som möjliggör för den enskilde
            att i framtiden försörja sig själv - men varför denna åldersdiskriminering?
            Kan vi få en förklaring på detta? Vi tycker att det bör gälla
            alla åldersgrupper. Givetvis är det viktigt att utvecklingen av
            den enskilde används på rätt sätt, så att man inte lägger in uppgifter
            som direkt motverkar den enskildes sökande efter jobb.
          </note>
          <note>
            Det andra jag vill understryka är att jag, i likhet med tidigare
            talare här i talarstolen, är väldigt glad över att ett enigt utskott
            har ställt sig bakom att det i portalparagrafen nu sägs att det
            vid åtgärder som rör barn särskilt skall beaktas vad hänsynen
            till barnets bästa kräver. Jag känner glädje över att far- och
            morföräldrar och andra släktingar nu äntligen blivit myndigförklarade
            när det gäller fosterhemsplaceringar.
          </note>
          <note>
            Jag vet minst ett morföräldrapar som i dag ser fram emot vårt
            tillkännagivande till regeringen om lydelsen i 22 § socialtjänstlagen,
            där det står: "Vid placering av barn bör i första hand övervägas
            om barnet kan tas emot av någon anhörig eller annan närstående.
            Enligt 1 § skall dock barnets bästa alltid beaktas." Jag har nämligen
            här ett brev från en mormor, som kom till mig i förra veckan.
            Hon skriver så här:
          </note>
          <note>
            "Jag vädjar till dig om hjälp som mormor till ett litet barn
            på knappt 1 år. Min familj önskar inget annat än att han ska få
            bo hos oss under den tid hans mamma inte orkar och klarar av att
            ha hand om honom. Enligt socialförvaltningen så får han det bättre
            hos en främmande familj. Det har vi mycket svårt att förstå. Han
            har varit placerad hos oss i 5 månader och nu ska han tas härifrån.
            Vad ska det bli av honom?
          </note>
          <note>
            Hur mycket skada tar han av det här? Hur mycket förstår han?
            Vad får han för men i vuxenlivet? Vad tänker och känner han när
            morfar, mormor, moster, gammelmormor och 'gammelmorfar' inte längre
            finns där för att trösta, 'gosa', leka eller busa?"
          </note>
          <note>
            Och hon fortsätter litet längre fram:
          </note>
          <note>
            "Vi i familjen upplever det som att hans mamma tappat en bit
            av sin motivation till att komma tillbaka till livet nu när hennes
            son ska till en främmande familj.
          </note>
          <note>
            Detta lilla barn är en länk i en kedja. Om länken tas bort blir
            det ett tomrum som hans mor faller ner i.
          </note>
          <note>
            Jag vädjar: Hjälp oss, hjälp hans mamma, hjälp oss!!!"
          </note>
          <note>
            Jag ringde upp mormodern, då var det en tonårsmoster som svarade.
            När jag sade vem jag var blev utropet: "Får Sebastian stanna hos
            oss? Det får han väl, kan du ordna det?"
          </note>
          <note>
            Det kunde jag ju inte lova honom. Men det jag lovade familjen
            var att skicka dagens betänkande och det här debattprotokollet.
            Nu hoppas jag på en omprövning av det här omplaceringsbeslutet
            för Sebastian, som har tillbringat halva sitt liv, som är en lång
            tid i en bebis liv, hos mormor och morfar och alla de andra. Det
            man nu måste göra är att se till Sebastians bästa. Vi vet av forskning
            från adoptionsområdet vilka allvarliga följder det kan bli för
            ett barn som i tidig ålder separeras från sina närstående. Men
            bebin kan ju inte beskriva det här, inte föra sin talan.
          </note>
          <note>
            Det sista som jag vill ta upp är en fråga som socialminister
            Margot Wallström och jag har tragglat ett par gånger, och vi har
            pratat litet förbi varandra. Det gäller kvalitetssäkringen av
            de utländska behandlingshem dit kommuner för samhällets medel
            skickar personer som är i behov av hjälp och vård. Bakom detta
            ligger att trycket på behandlingshemmen här hemma ökar med det
            ökande antalet narkotikamissbrukare. Dessutom är kommunernas ekonomi
            sviktande, därför kan det finnas en naturlig förklaring till att
            man söker billigare vårdalternativ utomlands.
          </note>
          <note>
            Men det är viktigt att inte okritiskt köpa de här platserna.
            Jag vet att sådana köp har ägt rum i Frankrike, där det från franskt
            auktoritativt håll finns en kritik mot den aktuella verksamheten.
            Medan de svenska behandlingshemmen står under Socialstyrelsens
            tillsyn har vi naturligtvis inget ansvar för dem som finns utomlands.
            Vi kan inte heller gå in och ha tillsyn över dem. Men det som
            jag och Folkpartiet liberalerna är ute efter är att vi på något
            sätt skall få en dialog mellan de kommuner eller landsting som
            skickar sina klienter/patienter utomlands och de tillsynsmyndigheter
            som finns i det aktuella landet, så att man är säker på att det
            är en kvalitativt bra vård som den enskilde får och att vederbörande
            inte far illa av en behandling som vi inte skulle acceptera här
            hemma. Jag hoppas därmed att socialministern är på det klara med
            vad det är som jag är ute efter, för jag kommer att tjata om det
            här.
          </note>
          <note>
            Med respekt för kammarens trängda tidsschema och i enlighet med
            det som har sagts i talmanskonferensen om antalet voteringar i
            kammaren yrkar jag bifall endast till reservation 19 under mom.
            11. Men givetvis står Folkpartiet liberalerna bakom alla sina
            övriga reservationer.
          </note>
          <note type="speaker">
            Anf. 71 MARIE ENGSTRÖM (v):
          </note>
          <note>
            Fru talman! När vi nu skall debattera socialtjänsten tänkte jag
            inleda med att läsa några texter som har tagits fram i ett skrivarprojekt
            som vi har i mitt hemlän. Det är Länsstyrelsen i Värmland som
            har tagit initiativet och som just nu håller på att sammanställa
            materialet till en rapport.
          </note>
          <note>
            Det som förenar de människor som har skrivit är att de alla just
            nu har socialbidrag. Alla har varit beroende av det en längre
            tid och anledningen har varit arbetslöshet. De är ändå alla unika
            exempel på människor som har tvingats söka socialbidrag. Jag tror
            också att de historier de berättar för oss gäller väldigt många
            andra runt om i landet.
          </note>
          <note>
            Det är alltså mycket målande beskrivningar av olika livsöden.
            Det handlar om hur man blir bemött.
          </note>
          <note>
            Det handlar om hur man upplever skam och förnedring. Några berättar
            om uppväxtförhållanden i missbrukarhem och andra om hur man försöker
            leva på marginalen. Men det handlar också om tankar och drömmar
            om framtiden och om familjeband som känns viktiga.
          </note>
          <note>
            Meningen är att detta skall läsas av beslutsfattare, t.ex. av
            oss som sitter här. Det skall kunna öka förståelsen för de här
            stora och svåra frågorna. Avsikten är att vi verkligen skall tänka
            till på vad vi menar när vi pratar om delaktighet i samhällslivet
            och respekt för den personliga integriteten.
          </note>
          <note>
            Jag tänkte först läsa upp en kort berättelse där en ensamstående
            mamma beskriver sitt första besök på socialförvaltningen. Hon
            kallar berättelsen för Bemötandet:
          </note>
          <note>
            Socialförvaltningen. Redan på gatan utanför, i trappan på väg
            upp, känner jag ögonen på mig. Känner hur det pirrar i huden.
            Det känns som om alla känner mig, vet vem jag är. Situationen
            känns plötsligt absurd. Jag biter ihop tänderna, lyfter på huvudet
            och går in.
          </note>
          <note>
            Tjejen bakom glasrutan känner jag sen tidigare.
          </note>
          <note>
            Hon ler igenkännande. Hennes ansiktsuttryck skiftar mellan förvåning,
            nyfikenhet och, som jag upplever det, förlägenhet, när jag frågar
            efter socialsekreteraren. Jag tvingar mig till att stå avslappnad
            och lugn när hon ringer upp och frågar om jag är väntad.
          </note>
          <note>
            - Varsågod! Trappan rakt upp. Sitt och vänta utanför dörren,
            uppmanar hon.
          </note>
          <note>
            Så sitter jag ytterst på stolen i korridoren. Väntar.
          </note>
          <note>
            Känner mig som om jag vore ett utställningsföremål.
          </note>
          <note>
            Folk går förbi. Alla tittar.
          </note>
          <note>
            Jag känner hur jag svettas. Först är det varmt, sedan kallt och
            klibbigt. Fastän jag är nyduschad känner jag mig ofräsch.
          </note>
          <note>
            Så öppnas dörren och socialsekretaren säger:
          </note>
          <note>
            - Hej, varsågod!
          </note>
          <note>
            Jag ser framför mig en tjej, tuggummituggande.
          </note>
          <note>
            - Jaha, varför har du kommit hit?
          </note>
          <note>
            Jag börjar förklara. Ensam med fyra barn, inga pengar. Så ringer
            telefonen. Det var tydligen en kompis. De diskuterar vad de ska
            göra tillsammans på kvällen. Så småningom läggs luren på.
          </note>
          <note>
            - Nu, vill du berätta från början!
          </note>
          <note>
            Jag orkar inte detta. Det smakar galla i munnen.
          </note>
          <note>
            Detta är mitt liv. Men vad har jag för val. Jag har ju inga pengar.
          </note>
          <note>
            I slutet av berättelsen skriver kvinnan så här:
          </note>
          <note>
            Jag försöker hålla huvudet högt när jag går ut.
          </note>
          <note>
            Trottoaren gungar. Jag hittar en tom bänk i parken.
          </note>
          <note>
            Förödmjukelsen, skammen, svider i mig. Att jag kände mig så liten.
          </note>
          <note>
            Efter detta tänkte jag läsa upp några mycket korta avsnitt. Det
            första är skrivet av en kvinna. Hon kallar sin berättelse En dag
            som alla andra:
          </note>
          <note>
            Livet utanför den sociala samvaro som en arbetsplats innebär
            har börjat kännas påträngande. Den ekonmiska situationen har också
            börjat bli oroväckande svår, vilket även det hindrar mig från
            möjligheten att i någon större utsträckning träffa folk. Tandläkarbesök
            är ett minne blott. De gånger någon tand behöver lagas får tandläkaren
            dra ut den i stället. Det blir billigare. Läkarbesök får vänta
            i det längsta.
          </note>
          <note>
            En kopp kaffe och sedan är det bara att invänta dagens stora
            händelse, posten. För att spara på el brygger jag kaffe i större
            mängder och slår upp på en termos. Det betyder att mitt kaffe
            nu inte är dagsfärskt utan bryggdes kvällen före.
          </note>
          <note>
            Nu kommer posten. Undrar om han har pengar med sig i dag. Jag
            skyndar ut till brevlådan för att se efter.
          </note>
          <note>
            Jag skall avsluta med ett kort stycke där en annan kvinna beskriver
            hur svårt det är att få pengarna att räcka till:
          </note>
          <note>
            Själv har jag slutat att äta varje dag. Mjölk, bröd och pålägg
            är inte att tänka på för min egen del, det får gå till barnen.
            Jag lagar riktig middag till dem. När jag äter själv blir det
            bukföda. Makaroner eller ris. Än så länge har barnen haft mat
            varje dag, tack vare vänner som ställer upp. Men detta håller
            ju inte i längden.
          </note>
          <note>
            Jag måste få ett snabbt slut på detta. Vänner är vänner, inte
            försörjare till mina barn.
          </note>
          <note>
            Fru talman! Jag har nu använt en ganska stor del av min talartid
            till att läsa upp delar av enskilda människors berättelser. Men
            som jag sade har jag valt att göra så därför att jag tycker att
            det är det bästa sättet och det som ger de bästa argumenten i
            arbetet för att få människor att känna sig delaktiga och få möjlighet
            att leva på en skälig nivå. Det är också viktigt när vi pratar
            om att visa respekt för den personliga integriteten.
          </note>
          <note>
            Vänsterpartiet har ställt sig bakom förslaget till riksnorm.
            Vi tycker också att det är bra att portalparagrafen har kompletterats
            med en skrivning om barnens bästa. Vi är också nöjda med att man
            nu vid familjehemsplaceringar i första hand kommer att se över
            om barnet kan placeras hos någon anhörig eller annan närstående.
            Att på det här sättet betona familjens och den närmaste kretsens
            betydelse tycker vi är en bra signal. Forskning har också visat
            att man många gånger underskattar familjens eller de närståendes
            betydelse.
          </note>
          <note>
            I en rad reservationer har vi utvecklat våra förslag som vi tycker
            är förbättringar. Vi tar t.ex. upp behovet av könsbaserad statistik
            som underlag för konsekvensanalyser. Vi tar också upp problematiken
            med hushållsgemenskap i de fall föräldrar har vuxna hemmaboende
            barn.
          </note>
          <note>
            Några av våra reservationer tänkte jag utveckla litet mer.
          </note>
          <note>
            Vi anser att det skall finnas skäl att lägga in ytterligare poster
            i försörjningsstödet. Dessa skall behovsprövas utifrån den kostnad
            som kan uppkomma under den period som den enskilda får ekonomisk
            hjälp.
          </note>
          <note>
            Beräkningar skall göras efter vad som är skäligt. De poster som
            vi vill ha med är möbler, tandvård och psykologisk behandling.
          </note>
          <note>
            Tandvårdsförsäkringen har urholkats på ett sådant sätt att det
            många gånger är svårt för socialbidragstagare att få nödvändig
            tandvård. Att som regeringen gör dela på akut tandvård och annan
            tandvård tror vi är olyckligt. För det första måste det ju innebära
            svåra gränsdragningsproblem. För det andra är ju all vård tandvård
            egentligen preventiv just i syfte att man skall slippa lidande
            och att tänderna blir dåliga. Det är egentligen ingen ekonomi
            i att vänta med tandvård.
          </note>
          <note>
            De stora behandlingarna är ju också många gånger mycket dyrare
            än de små behandlingarna. Och inte är det väl värdigt att det
            blir som för kvinnan i det avsnitt jag läste nyss?
          </note>
          <note>
            När det gäller s.k. annat bistånd tycker vi att det är olyckligt
            att vissa delar inte omfattas av möjligheten att överklaga till
            förvaltningsdomstol. Det gäller bl.a.
          </note>
          <note>
            avlösar- och ledsagarservice som enligt förslaget endast skall
            vara frivilliga insatser för kommunerna.
          </note>
          <note>
            När det gäller avlösning är vi rädda för att detta särskilt kommer
            att drabba föräldrar till funktionshindrade barn och personer
            som ställer upp och bistår sina anhöriga.
          </note>
          <note>
            Annat bistånd omfattar också beslut om vård och behandling. När
            det gäller att upphöra med ett missbruk är det viktigt att missbrukaren
            själv kommer till insikt om att han eller hon vill sluta med droger.
            Ett sätt att nå framgång är, tycker vi, att man själv så långt
            möjligt har möjlighet att påverka behandlingsform.
          </note>
          <note>
            Socialstyrelsen och AMS har nu i uppgift att lämna förslag för
            att öka möjligheten för ungdomar upp till 25 år att delta i kompetenshöjande
            verksamhet.
          </note>
          <note>
            Detta kan gälla både arbete och utbildning. Det är väldigt bra
            att man arbetar på det här sättet för att öka ungdomarnas kompetens.
            Häromdagen fick vi t.ex.
          </note>
          <note>
            genom Socialstyrelsen höra att ungdomarna tillsammans med ensamstående
            föräldrar och invandrare hittills tillhör 90-talets förlorare
            i flera avseenden, inte minst när det gäller möjligheten att få
            jobb. Syftet med den kompetenshöjande verksamheten är, som det
            står i betänkandet, att förhindra att yngre människor fastnar
            i ett passivt bidragsberoende. Jag delar helt den målsättningen.
          </note>
          <note>
            Från Vänsterpartiets sida har vi ändå några frågetecken.
          </note>
          <note>
            För det första har vi ju inte fått någon rapport än om vad verksamheten
            skall innehålla.
          </note>
          <note>
            För det andra vill vi att kostnadsfördelningen mellan staten
            och kommunerna skall klargöras på det här området innan vi fattar
            beslut. Kommer kommunernas kostnader att öka i och med detta,
            eller kommer staten att gå in? Finns det i så fall pengar avsatta
            i budgeten? Vi har i en reservation tagit upp frågan om hur kostnaderna
            över huvud taget skall fördelas mellan staten och kommunerna i
            de här sammanhangen, och vi menar också att det är viktigt att
            finansieringsprincipen får råda.
          </note>
          <note>
            För det tredje skall ersättningen uppgå till minst vad man kan
            vara berättigad till i socialbidrag, sägs det i propositionen.
            Bör man inte se upp här, så att man inte hamnar i en gråzon? Vi
            är av den uppfattningen att om man utför ett arbete skall de lagar
            som råder på arbetsmarknaden också råda här. Det som betalas ut
            skall betraktas som lön, och de rättigheter som finns på arbetsmarknaden
            skall också beaktas.
          </note>
          <note>
            Tidigare i år har fall uppmärksammats där enskilda socialbidragstagare
            har blivit i stort sett gratis arbetskraft åt företag. I denna
            del bör förslaget ses över bättre för att motverka att vi får
            en marknad med människor som varken är arbetstagare eller socialbidragstagare
            utan befinner sig i en gråzon.
          </note>
          <note>
            Ungdomssatsningarna skulle kanske i stället göras inom arbetsförmedlingens
            verksamhetsområde. Personligen skulle jag hellre vilja skicka
            i väg arbetslösa ungdomar till arbetsförmedlingen än till kommunens
            socialförvaltning. Arbetslösa ungdomar skall inte vara socialbidragstagare.
            Det är viktigt att vi gör vad vi kan för att socialbidragen skall
            motsvara sitt ursprungliga syfte: att vara ett ekonomiskt stöd
            då alla andra vägar är uttömda. I dag har tyvärr socialbidragen
            alltför mycket fått karaktären av att vara en försörjningskälla.
          </note>
          <note>
            Fru talman! Jag står naturligtvis bakom Vänsterpartiets alla
            reservationer, men jag yrkar bifall till reservationerna 6, 13
            och 16.
          </note>
          <note type="speaker">
            Anf. 72 THOMAS JULIN (mp):
          </note>
          <note>
            Fru talman! Det gläder mig att det s.k. mormorsupprorets envisa
            kamp för att anhöriga och närstående i första hand utreds när
            ett barn av någon anledning måste placeras utanför hemmet nu vunnit
            gehör hos ett enat socialutskott. Därmed har också ett av Miljöpartiets
            viktiga yrkanden vunnit gehör.
          </note>
          <note>
            Trots detta beslut vet jag att det finns en oro över att det
            i texten står "bör" i stället för "skall" när det gäller att i
            första hand utreda en placering hos anhöriga. Men jag utgår från
            att landets socialtjänster tar till sig detta tänkande och alltid
            prövar om det är möjligt med en placering hos anhöriga. Vi vet
            ju alla hur viktiga rötterna är.
          </note>
          <note>
            Jag vet att man på många ställen redan arbetar efter de här idéerna,
            men genom alla kontakter jag har haft runt hela landet under de
            senaste två åren vet jag också att det finns ett stort antal fall
            där man inte över huvud taget har försökt hitta en placeringsmöjlighet
            i barnets släkt eller närhet och där man medvetet avstått från
            att utreda om det finns någon möjlighet till släktplacering. Detta
            förfaringssätt har skapat många tragedier, mycket sorg och mycket
            vrede då t.ex. moroch farföräldrar i 50-årsåldern anses vara för
            gamla samtidigt som en moster i 30-årsåldern kan anses vara för
            ung.
          </note>
          <note>
            Nu gäller det att vi följer upp det här beslutet och ser vad
            som sker hos socialnämnderna så att vi verkligen får den här viktiga
            förändringen genomförd såsom vi tänkte oss.
          </note>
          <note>
            Fru talman! I våra motioner har vi i Miljöpartiet även ett flertal
            andra viktiga yrkanden. Det handlar bl.a. om att vi anser att
            modellen med familjerådslag skall användas i större omfattning
            än i dag när situationen för ett barn är sådan att socialtjänsten
            måste ingripa. Vi anser att man bör använda sig av den modellen
            för att försöka lösa alla de gamla konfliktfall som i dag finns
            mellan familjer, anhöriga och socialtjänsten där barnets anhöriga
            många gånger med all rätt upplever att de inte får delta i viktiga
            beslut som berör dem och deras anhöriga och där socialtjänsten
            stänger dem ute i stället för att hjälpa, stödja och finna en
            gemensam lösning.
          </note>
          <note>
            När det gäller familjerådslag tycker jag att det är synd att
            vi inte även här kunde komma överens, så att vi redan nu kunde
            gå vidare med ytterligare satsningar på familjerådslag jämsides
            med att metoden utvärderas. Det finns så många förtvivlade människor
            i vårt land som snarast borde få pröva att lösa sin situation
            genom ett familjerådslag och som borde få känna att även de har
            rätt att komma med förslag till en lösning och att någon verkligen
            lyssnar på dem.
          </note>
          <note>
            Söderhamns kommun är den kommun som har kommit längst i landet
            när det gäller familjerådslag.
          </note>
          <note>
            För mig har denna kommun blivit den goda förebilden, och den
            är värd att studera. Familjerådslag är den arbetsmetod som ger
            de berörda familjerna rätt att vara delaktiga, en rätt som alla
            familjer med problem måste få.
          </note>
          <note>
            Men än är det inte för sent. Röstar Centern och
          </note>
          <note>
            Vänsterpartiet med oss andra - Miljöpartiet, Moderaterna, Folkpartiet
            och Kristdemokraterna - och stöder reservation 40 kan familjerådslagen
            fortsätta utvecklas samtidigt som utvärderingen genomförs.
          </note>
          <note>
            Fru talman! Jag passar här på att yrka bifall till reservation
            40 som handlar om familjerådslag.
          </note>
          <note>
            Vi i Miljöpartiet vill också tillsätta en kommitté som ser över
            den sociala lagstiftningen och dess tilllämpning för att skapa
            ett humanare omhändertagande av barn och en bättre rättssäkerhet.
          </note>
          <note>
            Under den senaste tiden har jag vid ett flertal tillfällen fått
            uppgifter som gör att rättssäkerheten inom socialtjänsten i vissa
            fall måste ifrågasättas.
          </note>
          <note>
            Ett flertal personer som utretts har gjort gällande att man vid
            utredningarna enbart tagit upp det som talar mot dem och då ofta
            också förstorat det negativa. Samtidigt har man medvetet utelämnat
            det som varit till fördel. Många har också upplevt att sanningen
            har förvanskats. Det är även vanligt att s.k. frivilliga omhändertaganden
            av barn upplevs som att de sker under hot. Många har även uppgivit
            att de av rädsla för repressalier inte vågar ifrågasätta socialtjänstens
            beslut, eftersom de är rädda för att de skall straffas av socialtjänsten
            genom att t.ex. umgänget med ett omhändertaget barn försvåras.
          </note>
          <note>
            De påståenden som jag beskrivit har framförts till mig vid ett
            flertal tillfällen i telefon, muntligt och brevledes. De har också
            bekräftats som tillämpliga arbetsmetoder av socialtjänstemän.
          </note>
          <note>
            Det är min övertygelse och förhoppning att de allra flesta socialtjänstemän
            arbetar på ett annorlunda sätt än vad jag har beskrivit, men det
            finns ändå all anledning att uppmärksamma frågan.
          </note>
          <note>
            När barn far illa är det samhällets skyldighet att ingripa. Men
            sådana ingripanden måste ske med stor försiktighet och på ett
            rättssäkert sätt. Ett felaktigt ingripande kan skapa livslånga
            sår hos barnet och dess anhöriga, och tron på rättssamhället kan
            för alltid gå förlorad.
          </note>
          <note>
            En annan viktig fråga som vi tar upp är att man bör se över socialsekreterarnas
            utbildning och införa legitimation för socialsekreterarna. Någon
            som är oerfaren skall inte kunna få hand om utredningar som kan
            vara avgörande för en människas hela fortsatta liv.
          </note>
          <note>
            Fru talman! När det gäller socialtjänstlagen i övrigt anser vi
            att alla beslut som fattas med stöd av lagen skall kunna överklagas,
            vilket vi yrkade i vår motion. I reservationen räknas ett antal
            situationer upp där vi anser att man skall ha rätt att överklaga,
            men tanken är att det skall gälla alla beslut som fattas med stöd
            av lagen.
          </note>
          <note>
            Vi i Miljöpartiet ställer oss inte bakom regeringens förslag
            om aktiva åtgärder för att ungdomar under
          </note>
          <note>
            25 år skall få försörjningsstöd. Vi anser däremot att kommunen
            skall erbjuda någon form av arbete. Det måste ske på frivillig
            basis. Det måste finnas en dialog mellan kommunen och den hjälpsökande.
            Det måste vara den hjälpsökande som bedömer vad han eller hon
            anser är kompetenshöjande och utvecklande.
          </note>
          <note>
            Annars kan det här förslaget få utvecklas till en form av tvångsarbete,
            där man får arbeta till en väldigt låg lön. Det kan aldrig vara
            meningen.
          </note>
          <note>
            Fru talman! Jag står bakom samtliga av Miljöpartiets reservationer.
            Jag yrkar bifall till reservation 35, som handlar om omhändertagande
            av barn, samt till reservation 40, som handlar om familjerådslag.
          </note>
          <note type="speaker">
            Anf. 73 CHATRINE PÅLSSON (kd):
          </note>
          <note>
            Fru talman! Jag tycker alltid att jag närmar mig sådana här frågor
            med stor ödmjukhet. Man skulle egentligen vilja ha dessa människor
            här, så att man riktigt fick tala om hur väl man vill människor
            som har en utomordentligt svår situation. Det kanske inte alltid
            är så lätt att förstå, för den som varje dag kämpar för att få
            matkassan att gå ihop och för att få pengar till att betala de
            nödvändiga räkningarna. Man kan alltid försöka.
          </note>
          <note>
            Fru talman! Jag vill först tala litet grand om den s.k. riksnormen,
            som också tas upp i detta socialtjänstbetänkande.
          </note>
          <note>
            I direktiven för översynen av socialtjänstlagen angavs en klar
            målsättning vad gäller socialbidragen:
          </note>
          <note>
            "Det finns enligt min mening inte någon anledning att överge
            den princip, enligt vilken kommunerna har stor frihet att med
            vissa begränsningar själva bestämma normer för socialbidragen.
            Det är däremot angeläget att åstadkomma större enhetlighet vad
            gäller normernas konstruktion och innehåll."
          </note>
          <note>
            Så skrev statsrådet Bengt Lindqvist, Socialdemokraterna, när
            han den 13 juni 1991 utformade direktiven för denna översyn av
            socialtjänsten. Statsrådet
          </note>
          <note>
            Bengt Westerberg, Folkpartiet, företog ingen ändring i direktiven
            när han tillträdde vid regeringsskiftet i oktober samma år.
          </note>
          <note>
            Det är märkligt att majoriteten har avlägsnat sig från dessa
            direktiv. En liten gnutta komiskt är det, med tanke på den politiska
            hemvisten för de två statsråd som haft sitt ord med när det gäller
            att ange direktiven för utredningen. Nu uppvisar dessa två partier,
            Socialdemokraterna och Folkpartiet, tillsammans med Vänsterpartiet
            ett förslag där man helt uppenbart ikläder sig rollen som förmyndare
            åt sina egna och andras partikamrater ute i kommunfullmäktige,
            kommunstyrelser och socialnämnder.
          </note>
          <note>
            Fru talman! Därför har jag reserverat mig mot majoritetens förslag
            på denna principiellt avgörande punkt. Så har också vår representant
            i socialtjänstkommittén gjort.
          </note>
          <note>
            Jag hävdar att kommunerna skall ges förtroendet att bestämma
            normer för socialbidragen. I grunden är det en fråga om tilltron
            till den kommunala självstyrelsen.
          </note>
          <note>
            Enligt mina utgångspunkter som kristdemokrat är det naturligt
            att låta de beslut som kan fattas på en beslutsnivå nära människorna
            fattas där. Motivet till att kommunerna skall ges mandat att fastställa
            normnivån är bl.a. att såväl kostnadsnivå som lönenivån för breda
            löntagargrupper skiljer sig mellan olika delar av landet. Den
            nivå på biståndet som skall utbetalas för de i lagen angivna biståndsområdena
            bör vara i överensstämmelse med vad man i den enskilda kommunen
            finner rimligt. Detta är grundläggande för den kommunala demokratin.
            Socialbidragsnivåer som saknar folkligt stöd är ofta nedbrytande
            för den gemenskap som är nödvändig i samhället. Enligt min mening
            borde majoriteten i så fall ha tagit de logiska konsekvenserna
            och samtidigt förordat ett statligt finansierat socialbidrag.
            Men det har man inte gjort.
          </note>
          <note>
            Att det föreligger skillnader mellan olika kommuner vad gäller
            lönenivån för breda löntagargrupper är uppenbart för de flesta.
            För en tid sedan fick jag från
          </note>
          <note>
            Länsstyrelsen i Kalmar län, som är mitt hemlän, en statistiksamling
            som bl.a. redovisade inkomstnivån i vårt län i jämförelse med
            genomsnittet för riket. Förutom att medelinkomsten i Kalmar län
            hör till de lägsta i landet visar det sig att skillnaden mellan
            olika kommuner blir tydlig när man ser förhållandet för gruppen
            löntagare med en inkomst under 100 000 kr per år. Genomsnittet
            för riket är att 27 % återfinns i denna inkomstgrupp. För exempelvis
            Borgholm på
          </note>
          <note>
            Öland finner man att hela 43 % av löntagarna i denna kommun har
            en årsinkomst under 100 000 kr. I
          </note>
          <note>
            Torsås kommun är det 38 % och i Högsby 34 %, för att plocka några
            siffror från mitt hemlän.
          </note>
          <note>
            För alla som vill visa respekt för skillnaden mellan olika delar
            av landet blir majoritetsförslaget obegripligt. Det är ju via
            kommunalskatten som kommittémajoriteten vill finansiera den s.k.
            riksnormen. Den variation som vi tvingas acceptera vad gäller
            medelinkomster för olika kommuner bör rimligtvis kunna beaktas
            i någon mån också när det gäller att fastställa normnivån för
            biståndet. Det är trots allt från dessa skattebetalare, med en
            relativt sett låg inkomst, som finansieringen av biståndet skall
            tas.
          </note>
          <note>
            Detta sätt att se på kommunala frågor hotar inte solidariteten.
            Tvärtom stärker det respekten för kommuninvånarna och grundlägger
            det folkliga stöd som socialtjänsten behöver. Jag är övertygad
            om att det bland landets kommunpolitiker finns en vilja att visa
            solidaritet med utsatta grupper och fastställa normnivåer som
            skapar en grundtrygghet för alla kommunmedborgare.
          </note>
          <note>
            Fru talman! Jag vill kommentera några av de reservationer som
            finns fogade till betänkandet. Jag vill redan nu yrka bifall till
            reservation 18 och 26.
          </note>
          <note>
            Till skillnad från regeringen föreslog kommittén att även personligt
            stöd samt vård och behandling som inte är hälso- och sjukvård
            enligt hälso- och sjukvårdslagen skulle omfattas av begreppet
            "annat bistånd". Enligt min mening bör de anhörigas situation
            lyftas fram och deras arbete uppvärderas. De måste få veta att
            deras arbete är viktigt. De behöver stöd och avlastning, men också
            information, kunskap om sjukdomar och träning i t.ex. olika handikapp.
            Det är angeläget att rätten till bistånd även omfattar personligt
            stöd samt stöd och avlastning för anhörigvårdarna.
          </note>
          <note>
            Fru talman! Den enskildes inflytande över vården och möjlighet
            att välja insats är avgörande för motivation och behandlingsresultat.
            Regeringens förslag innebär emellertid att exempelvis en missbrukare
            inte längre har möjlighet att överklaga ett beslut om viss vård
            eller behandling genom förvaltningsbesvär.
          </note>
          <note>
            Detta är otillfredsställande. Rätten till bistånd bör därför
            omfatta även vård och behandling som inte är hälso- och sjukvård
            enligt hälso- och sjukvårdslagen.
          </note>
          <note>
            Jag vill säga några ord om reservation 22. Det förebyggande arbetet
            bland barn och ungdomar görs i dag till stor del av andra kommunala
            organ än socialtjänsten. För att nå en samordning av de resurser
            som finns i kommunens förvaltningar och i de frivilliga organisationerna
            bör det enligt min mening vara en skyldighet för kommunerna att
            upprätta en särskild plan till stöd för det allmänt förebyggande
            arbetet bland barn och ungdomar. Detta är utomordentligt viktigt
            i en tid när många barn och ungdomar far illa.
          </note>
          <note>
            Så vill jag gå till reservation 38 om kontaktpersoner. En stor
            del av de ungdomar som vistas på LVU-
          </note>
          <note>
            hem återfaller tyvärr i kriminalitet och drogmissbruk när vården
            upphört. Uppföljningsverksamheten har stora brister. Ett alternativ
            till det nuvarande systemet vore att minska på tiden som tillbringas
            på vårdhem för att på så sätt finansiera kontaktpersoner som ansvarar
            för uppföljning på ungdomarnas hemort. Det skulle göra behandlingen
            effektivare inte bara ur kostnadssynvinkel utan framför allt ur
            vård- och rehabiliteringssynvinkel.
          </note>
          <note>
            Fru talman! Jag vill också uttrycka min stora glädje över att
            ett enigt socialutskott nu vill ha ett tillägg när det gäller
            barn som måste placeras, nämligen att man i första hand skall
            undersöka om det finns några i barnets närståendekrets som kan
            ta över ansvaret. Det är ett oerhört framsteg, tror jag, för först
            och främst barnen, men även för den lilla gemenskapens betydelse.
            Släktbanden kan inte nog betonas när föräldrarna av någon anledning
            inte kan ta ansvar för sina barn.
          </note>
          <note>
            Fru talman! Som jag sade tidigare står vi naturligtvis bakom
            alla våra reservationer, men för tids vinnande har jag bara yrkat
            bifall till två.
          </note>
          <note type="speaker">
            Anf. 74 BARBRO WESTERHOLM (fp) replik:
          </note>
          <note>
            Fru talman! Chatrine Pålsson apostroferade Folkpartiet. Vi utgår
            från den enskildes behov och hur det bäst kan tillgodoses genom
            en ramlag som socialtjänstlagen. 15 års erfarenhet har visat att
            ramlagen har tolkats på olika sätt med, som jag nämnde tidigare,
            långdragna rättsliga processer och andra problem.
          </note>
          <note>
            Det är därför vi ställer oss bakom en miniminivå, som vi vill
            kalla det, för sådana ting som livsmedel, kläder, skor etc., som
            är lätta att prissätta.
          </note>
          <note>
            Problemet, som vi ser det, är att rätten till annat bistånd inte
            är ordentligt preciserad i lagen och därför kan ge utrymme för
            olika tolkningar i olika delar av landet till men för den enskilde.
            Det är den enskilde vi vill värna om.
          </note>
          <note type="speaker">
            Anf. 75 CHATRINE PÅLSSON (kd) replik:
          </note>
          <note>
            Fru talman! Jag är väl medveten om att det blev något slags liten
            kompromiss på slutet. Vad jag tog fram i mitt inledningsanförande
            var Bengt Westerbergs grundsyn när han tillträdde som socialminister.
          </note>
          <note>
            Det finns väl alltid anledning att göra vissa justeringar, men
            det fanns ju redan när Bengt Westerberg tog över socialministerposten
            ganska många års erfarenhet.
          </note>
          <note>
            Jag tycker ändå att man måste använda subsidiaritetsprincipen.
            Besluten skall fattas på lägsta effektivaste nivå i så stor utsträckning
            som det är möjligt, eftersom det de facto är kommunerna som betalar.
          </note>
          <note type="speaker">
            Anf. 76 BARBRO WESTERHOLM (fp) replik:
          </note>
          <note>
            Fru talman! Direktiven gav utrymme för detta ställningstagande,
            om det fanns fakta i målet som talade för det. Det var det som
            kom fram och dokumenterades i den utredning som Carl-Anders Ifvarsson
            ledde. Vitsen med utredningar är att de får sina direktiv. Direktiven
            får inte vara för hårt bindande.
          </note>
          <note>
            Sedan kommer man fram till erfarenheter som dokumenteras och
            som är viktig grund för denna typ av ställningstagande. Då måste
            man naturligtvis gå vidare och också föra fram förslagen. Det
            är det som nu sker.
          </note>
          <note type="speaker">
            Anf. 77 CHRISTINA PETTERSSON (s):
          </note>
          <note>
            Fru talman! Under de år i början av 1990-talet när arbetslösheten
            steg upp till höjder vi aldrig tidigare skådat förändrades Sverige.
            Arbetslöshetens pris är högt. Arbetslöshet leder till ökade klyftor
            mellan människor, till ökade motsättningar och i värsta fall till
            att människor slås ut inte bara från arbetslivet utan också socialt.
          </note>
          <note>
            Därför måste vi på alla sätt motverka de tendenser till ökade
            klyftor som finns mellan dem som har arbete och dem som är arbetslösa,
            mellan dem som kan försörja sig själva och dem som behöver samhällets
            hjälp, mellan infödda svenskar och invandrare.
          </note>
          <note>
            Därför är kampen mot arbetslösheten den viktigaste insatsen också
            på det socialpolitiska området. Den öppna arbetslösheten skall
            halveras till år 2000. Det är det överordnade målet för allt vårt
            arbete här i riksdagen och i regeringen. Därför har vi fattat
            beslut som räddat oss ur den akuta krisen i Sveriges ekonomi.
            Därmed har vi också pressat ned räntor och börjat få fart på tillväxten
            och ekonomin.
          </note>
          <note>
            Därför behandlar riksdagen nästa vecka regeringens förslag om
            att ytterligare stärka kommuner och landsting genom att fördela
            ytterligare 8 miljarder till vård, omsorg och skola. Alla dessa
            beslut, och fler därtill, leder mot målet att halvera den öppna
            arbetslösheten.
          </note>
          <note>
            Det var tänkvärda texter som lästes upp. Jag tycker att det är
            viktigt att ha med detta i bakgrunden.
          </note>
          <note>
            Fru talman! Den fråga som vi behandlar här i kammaren gäller
            förändringar av socialtjänstlagen, betänkande 1996/97:SoU18. Det
            känns angeläget att placera socialpolitiken i det sammanhang där
            den hör hemma, nämligen i en helhetssyn på samhällsutvecklingen.
          </note>
          <note>
            Från att tidigare i många avseenden ha haft en överordnad och
            kontrollerande funktion i förhållande till den enskilde skall
            socialtjänsten ha en serviceinriktad och hjälpande funktion. De
            övergripande målen för verksamhet inom socialtjänsten som kommer
            till uttryck i lagens inledande målparagraf är demokrati, jämlikhet,
            solidaritet och trygghet. Frivillighet och självbestämmande skall
            vara vägledande vid handläggningen av enskilda ärenden.
          </note>
          <note>
            Det är i ljuset av de förändringar som har skett under kanske
            framför allt 1990-talet som dagens ärende skall ses. Utvecklingen
            på arbetsmarknaden och de ekonomiska ansträngningar som kommunerna
            och staten har gått igenom - bl.a. som en följd av minskade skatteintäkter
            i arbetslöshetens kölvatten -
          </note>
          <note>
            är grunden för de förändringar i socialtjänstlagen som regeringen
            har föreslagit och som en majoritet i socialutskottet har tillstyrkt.
          </note>
          <note>
            Fru talman! Jag skall inte uppta kammarens tid med att gå igenom
            varje enskild förändring av lagen som föreslås i betänkandet och
            i propositionen. Men jag vill gärna gå in på några områden litet
            närmare.
          </note>
          <note>
            Det gäller de mest avgörande förslagen. Det handlar om en s.k.
            riksnorm för försörjningsstöd, om rätten till annat bistånd, om
            rätten att överklaga kommunens beslut, om stöd till anhöriga,
            om rätten att flytta till en annan kommun även om man har behov
            av omfattande vård och omsorg och om barnens rätt i kontakter
            med socialtjänstlagen.
          </note>
          <note>
            Jag börjar med barnens rätt. Jag är glad över att kunna konstatera
            att alla partier i riksdagen i sak ställer sig bakom att en ny
            bestämmelse förs in i socialtjänstlagens portalparagraf. Den nya
            bestämmelsen innebär att socialtjänsten måste ta särskild hänsyn
            till vad barnets bästa kräver. Med dagens beslut ser vi också
            till att flickor och pojkar har rätt att komma till tals när en
            åtgärd berör dem. Deras inställning skall så långt som möjligt
            klarläggas, och socialtjänsten skall ta hänsyn till barnets egen
            vilja med beaktande av hans eller hennes ålder och mognad. Det
            betyder inte nödvändigtvis att barnets inställning alltid väger
            tyngst, men det betyder att hans eller hennes synpunkter alltid
            måste utredas, redovisas och beaktas.
          </note>
          <note>
            Därmed kan vi i enighet i denna riksdag föra in den tredje artikeln
            i FN:s barnkonvention i socialtjänstlagen. Det är ett beslut som
            vi har anledning att vara både glada och stolta över.
          </note>
          <note>
            En förändring som också har nämnts när det gäller barn rör barnens
            rätt vid familjehemsplacering. Det är också i det fallet viktigt
            att understryka att det i första hand handlar om barnets bästa.
          </note>
          <note>
            Även när det gäller frågan om rätten att flytta till en annan
            kommun känns det bra att kunna konstatera att vi nu ger lagstöd
            åt äldre och funktionshindrade med stora behov av vård och omsorg.
            Även om detta är ett problem som inte har berört så stora grupper
            känns det angeläget att frågan nu har fått en lösning.
          </note>
          <note>
            Och för de individer som berörs är detta beslut ett viktigt steg
            mot rätten att själv bestämma över sitt liv.
          </note>
          <note>
            Jag vill i detta sammanhang också konstatera att det är glädjande
            att äldres rätt till självbestämmande, integritet och trygghet
            lyfts fram på flera ställen i betänkandet.
          </note>
          <note>
            När det gäller kommunens stöd och avlösning till anhöriga som
            vårdar närstående som är långvarigt sjuka eller äldre eller som
            har funktionshinder kommer vi att noga följa utvecklingen. Det
            är viktigt att se anhöriga som en resurs i vården och omsorgen.
          </note>
          <note>
            Fru talman! Det i propositionen som har vållat mest debatt gäller
            förslagen om socialbidragen och den s.k. riksnormen. Det har också
            tagits upp här av tidigare talare. Det fanns skäl att göra förändringar
            och införa en riksnorm i stället för att ha det som tidigare -
            att kommunen beslutade. Den utredning som debatterades här tidigare
            kom fram till att det var stora skillnader mellan kommunerna -
            större än vad som var skäligt med hänsyn till olika löneskillnader
            i de olika kommunerna.
          </note>
          <note>
            Socialbidrag och andra insatser från socialtjänsten riktar sig
            till dem som är mest utsatta i samhället.
          </note>
          <note>
            Socialbidraget är samhällets sista skydd, när allt annat har
            prövats. Utskottets majoritet delar regeringens bedömning att
            det krävs en lagstiftning med garantier om lika behandling över
            hela landet när det gäller den grundläggande försörjningen. Det
            är en fråga om rättssäkerhet för de mest utsatta - för dem som
            verkligen behöver samhällets stöd.
          </note>
          <note>
            Den rättssäkerheten är ett nationellt ansvar. Samtidigt måste
            detta balanseras mot kommunernas rätt till självbestämmande och
            inflytande. Många frågor avgörs bäst i kommunerna, där man känner
            till de lokala förhållandena.
          </note>
          <note>
            De förslag som vi behandlar i dag är en klok avvägning mellan
            å ena sidan den enskildes rättssäkerhet och rätt till lika behandling
            och å andra sidan det kommunala självbestämmandet. I propositionen
            föreslås en rikstäckande schablon som garanterar alla ett visst
            grundläggande skydd.
          </note>
          <note>
            De förändringar som vi nu gör i socialtjänstlagen innebär att
            vi minskar utrymmet för tolkningar i domstol. Därmed förflyttas
            inflytandet från den juridiska till den politiska sfären, och
            det är angeläget mot bakgrund av att antalet överklaganden har
            ökat markant under senare år. Men det är också viktigt att konstatera
            att behovet av överklaganden minskar tack vare den tydlighet som
            nu finns i förslaget till lagstiftning.
          </note>
          <note>
            När det gäller resonemangen om socialbidragen och annat bistånd
            är det viktigt för mig som socialdemokrat att säga att det handlar
            om solidaritet. Socialbidraget är det yttersta skyddet för de
            människor som av olika skäl inte klarar sin försörjning. Det är
            ett skydd som måste finnas när man behöver det - oavsett vem man
            är eller var man bor. Och det är en rättighet.
          </note>
          <note>
            Fru talman! Till betänkandet har fogats 50 reservationer och
            ett särskilt yttrande. Jag kan inte kommentera alla reservationer
            här, men jag har några kommentarer.
          </note>
          <note>
            Moderaterna tar i sin reservation om allmänna utgångspunkter
            för socialtjänsten upp frågor som rör den enskildes ansvar och
            att grunden för socialtjänstlagen måste vara att aktivera människor
            i stället för att passivera dem.
          </note>
          <note>
            En viktig förändring i lagen, som vi skall fatta beslut om, rör
            ungdomarna. Kommunerna skall ställa krav på att våra ungdomar
            skall delta i studier eller praktik för att de skall få socialbidrag.
            Det är viktigt att våra ungdomar inte blir bidragsberoende, men
            så långt som moderaterna vill gå - att detta skall gälla alla
            - vill majoriteten i utskottet inte gå.
          </note>
          <note>
            Det finns också i moderaternas reservationer vissa motsägelser.
            När det gäller riksnormen sägs det i en reservation att förslaget
            innebär "ytterligare en detaljstyrning av kommunerna". Det står
            också att det är en fråga om tilltron till det kommunala självstyret.
            I
          </note>
          <note>
            reservation 15 vill man dock ha rätt att överklaga när det gäller
            rätten till annat bistånd. Hur är det? Har moderaterna tilltro
            till det kommunala självstyret eller inte?
          </note>
          <note>
            Barnens bästa lyfts fram i betänkandet. Och, som jag sade, tredje
            artikeln i FN:s barnkonvention skrivs in i lagen. Barnkommitténs
            arbete är i slutskedet. Och ett omfattande arbete har under senare
            år skett när det gäller barnens bästa. Därför vill jag fråga Barbro
          </note>
          <note>
            Westerholm vad vi kan göra ytterligare. Jag tänker på den reservation
            från Folkpartiet som finns fogad till betänkandet; jag har inte
            kunnat se vad Folkpartiet vill göra som inte redan är under arbete.
          </note>
          <note>
            Ett flertal reservationer rör annat bistånd och rätten att överklaga.
            Att vi gör förändringar när det gäller överklaganderätten innebär
            ju inte att kommunerna kan låta bli att ge vård till missbrukare
            och stöd och avlösning till anhöriga. Och vi kommer, som jag sade
            tidigare, att följa utvecklingen.
          </note>
          <note>
            Flera reservanter vill att en ny utredning skall tillsättas för
            att se över ett antal områden, bl.a. finansiering och samband
            mellan socialbidraget och övriga transfereringssystem. Här vill
            jag säga att reservanterna är tillgodosedda i och med att regeringen
            i propositionen har föreslagit att en ny utredning skall tillsättas.
          </note>
          <note>
            Fru talman! Låt mig sluta där jag började. Vi måste på alla sätt
            motverka de tendenser till ökade klyftor som finns mellan dem
            som har arbete och dem som är arbetslösa, mellan dem som kan försörja
            sig själva och dem som behöver samhällets hjälp, mellan infödda
            svenskar och invandrare.
          </note>
          <note>
            Med detta yrkar jag bifall till utskottets hemställan och avslag
            på reservationerna.
          </note>
          <note type="speaker">
            Anf. 78 BARBRO WESTERHOLM (fp) replik:
          </note>
          <note>
            Fru talman! Vad gäller den fråga som Christina
          </note>
          <note>
            Pettersson ställde till mig vill jag säga att ord ibland har
            fasligt svårt att lyfta från papperet och bli till konkret handling.
            Jag tror att Christina Pettersson och jag i själva verket vill
            samma sak, men med vår formulering blir det tydligare vad som
            skall göras.
          </note>
          <note>
            Christina Pettersson tog upp frågan om arbetslösheten, och det
            är bra att få höra detta från socialdemokratiskt håll. Vi måste
            få i gång jobben för att få resurser till välfärden, men då är
            det ju bekymmersamt att arbetslösheten ökar. Christina Pettersson
            nämnde att målet är att arbetslösheten skall halveras till år
            2000, men för närvarande ser det ju dystert ut.
          </note>
          <note>
            Vi skall inte ha en arbetsmarknadspolitisk debatt här nu, men
            jag vill ändå påpeka att det finns en rad hinder som behöver undanröjas
            för att skapa mer jobb.
          </note>
          <note>
            Sedan till frågan om familjehemsplaceringar. Vi vill alla ha
            barnets bästa för ögonen. Kunskapen om vikten av placering hos
            anhöriga och att de problem som barn möter när de skiljs från
            sin vårdnadsgivare vid väldigt späd ålder behöver nu spridas ut
            i landet, så att alla som är verksamma inom socialtjänsten känner
            till den och handlar efter den. Många har ju tyvärr varit inne
            i trallen att använda barnet som belöning i ett rehabiliteringsarbete,
            och så får bara inte ske. Vi måste trycka på att det är barnets
            bästa som skall vara utgångspunkt för placeringen och lyfta fram
            den kunskap som finns om värdet av att placera barnet hos nära
            släktingar.
          </note>
          <note type="speaker">
            Anf. 79 CHRISTINA PETTERSSON (s) replik:
          </note>
          <note>
            Fru talman! Vi är överens om betydelsen av att se till barnets
            bästa, och ett enigt utskott har också tidigare uttryckt detta
            i ett betänkande.
          </note>
          <note>
            Jag är ändå inte riktigt på det klara med vad Barbro Westerholm
            vill med reservationen, men det kanske vi kan reda ut så småningom.
            Jag kan nämligen inte se att man utifrån det som sägs i reservationen
            skulle komma längre än dit där vi i dag redan befinner oss. Jag
            tänker då på de kommittéer som redan finns.
          </note>
          <note>
            Det gäller Barnkommittén, som arbetar för att få in barnkonventionen
            i alla lagar som vi har i Sverige, och det gäller Barnpsykiatrikommittén,
            som ser över olika områden och som skall var klar i år - detta
            arbete togs för övrigt upp i olika inlägg tidigare i debatten.
          </note>
          <note>
            Det är alltså ett omfattande arbete som pågår.
          </note>
          <note>
            Vi skall som Barbro Westerholm säger inte nu ha en diskussion
            om arbetslösheten, men apropå de siffror hon pekar på som visar
            att det ser dystert ut vill jag säga att de senaste rapporterna
            faktiskt pekar på att det ljusnar. Man kan nu se att det är fler
            som får arbete. Det är också väldigt viktigt att påpeka den satsning
            som regeringen har gjort med ytterligare 8
          </note>
          <note>
            miljarder, som leder till att färre än vad som hade befarats
            blir uppsagda i kommuner och landsting. Det här är en oerhört
            viktig satsning i kampen för att få ned arbetslösheten.
          </note>
          <note type="speaker">
            Anf. 80 BARBRO WESTERHOLM (fp) replik:
          </note>
          <note>
            Fru talman! Vi har tillgång till litet olika siffror.
          </note>
          <note>
            Faktum kvarstår ändå, att det finns en del hinder t.ex.
          </note>
          <note>
            mot att starta fåmansföretag som måste undanröjas för att vi
            skall få fart på Sverige.
          </note>
          <note>
            Jag håller med om att det görs en massa på barnområdet, t.ex.
            de här utredningarna. Jag tycker ändå att det är viktigt att markera
            att det är väsentligt att de kommer i mål och att det i fråga
            om utbildningsfrågor verkligen kommer till konkret handling. Det
            handlar väl här mer om olika formuleringar än om åsiktsskillnader.
          </note>
          <note type="speaker">
            Anf. 81 MARIE ENGSTRÖM (v) replik:
          </note>
          <note>
            Fru talman! Jag tänkte ta upp frågan om ledsagnings- och avlösarservice.
            Enligt förslaget kommer beslut i sådana frågor inte att kunna
            överklagas med förvaltningsbesvär. Jag är rädd att man i det läget
            kanske överskattar kommunernas förmåga att frivilligt tillgodose
            de stora behov som trots allt finns i dag.
          </note>
          <note>
            Familjer med funktionshindrade barn kan behöva avlösning för
            att orka med en väldigt krävande situation, och jag tror att det
            många gånger kan leda till en oönskad isolering. Delar inte Christina
            Petterson den oron i någon mån? I sitt anförande sade hon ju att
            hon skulle följa utvecklingen.
          </note>
          <note>
            Jag tänkte också ta upp vård och behandling av missbrukare. Vi
            från Vänsterpartiet tycker att det är viktigt att man tar till
            vara den insikt som missbrukaren så småningom kommer fram till,
            och det blir då viktigt att även valet av behandlingsform kan
            överklagas med förvaltningsbesvär. I propositionen skriver man
            att frågan inte lämpar sig för juridisk överprövning. Jag skulle
            vilja ha Christina Pettersons kommentar till det.
          </note>
          <note type="speaker">
            Anf. 82 CHRISTINA PETTERSSON (s) replik:
          </note>
          <note>
            Fru talman! Marie Engström trycker på att stöd och ledsagning
            blir frivilligt för kommunerna och får det att låta som att kommunerna
            nu kan strunta i det här. Så är det ju inte, utan kommunerna har
            ju ett ansvar för sina invånare. De som behöver får också stöd
            och även avlösning. I lagen lyfter man ju också fram anhörigstödet
            som någonting viktigt. När vi genomför förändringar måste vi självfallet
            följa utvecklingen. Jag har en tilltro till att kommunerna kommer
            att ta ansvar för sina invånare i det här avseendet.
          </note>
          <note>
            Vad gäller vård och behandling av missbrukare är det viktigt
            att man i samråd med vårdtagarna kommer fram till vilken vård
            som är bäst och att man tillsammans utformar en behandlingsplan.
            Jag har tilltro till att de socialsekreterare som arbetar med
            de här frågorna har kompetensen att föra den diskussionen med
            vårdtagarna.
          </note>
          <note type="speaker">
            Anf. 83 MARIE ENGSTRÖM (v) replik:
          </note>
          <note>
            Fru talman! Christina Pettersson! Jag tror inte alls att kommunerna
            på något sätt kommer att strunta i det här. Däremot är jag alldeles
            förvissad om att kommunerna har en ganska kärv ekonomi och att
            man många gånger kanske i första hand ser till den.
          </note>
          <note>
            Jag vill hänvisa till vad som står i propositionen i avsnittet
            om ekonomiska konsekvenser. Där står att relativt blygsamma insatser
            i form av avlösning kan förhindra alternativt uppskjuta behovet
            av betydligt mer kostsamma alternativ, t.ex. särskilt boende.
          </note>
          <note>
            Många gånger kan det alltså t.o.m. vara ekonomiskt att göra de
            satsningar som vi nu pratar om.
          </note>
          <note>
            Jag och Vänsterpartiet menar vad gäller vård och behandling av
            missbrukare att det trots allt handlar väldigt mycket om respekt
            för människors integritet att man själv skall kunna påverka valet
            av behandlingsform.
          </note>
          <note type="speaker">
            Anf. 84 CHRISTINA PETTERSSON (s) replik:
          </note>
          <note>
            Fru talman! Jag är övertygad om att våra kommunalpolitiker och
            socialsekreterare är mycket kunniga om att stöd och avlastning
            till anhöriga på sikt medför att tunga vårdtagare med hjälp av
            de anhöriga kan bo kvar hemma. Jag vet att man arbetar mycket
            med detta. Det finns också ute i kommunerna en uppbyggd organisation
            kring avlastning, och jag tror inte att kommunerna nu kommer att
            skrota den, utan man kommer även i fortsättningen att inse behovet
            och vikten av att ge stöd till anhöriga.
          </note>
          <note>
            När det gäller vård av missbrukare, att man skall kunna påverka
            sin behandling, är det meningen att man tillsammans med sin socialsekreterare
            tar fram en behandlingsplan. Jag tror inte att det är ett intrång
            i integriteten eller att vårdtagarna inte blir hörda i den dialog
            man skall ha om behandlingen.
          </note>
          <note type="speaker">
            Anf. 85 ROLAND LARSSON (c) replik:
          </note>
          <note>
            Fru talman! Christina Pettersson säger att det underlag som Socialtjänstkommittén
            tog fram tydligt visade att det var stora skillnader i socialbidragsnivån
            mellan kommunerna. Det är en ganska förenklad tolkning av vad
            utredningsmaterialet visade. Det visade nämligen att det var en
            relativt stor skillnad mellan de kommuner som betalade ut de högsta
            bidragen och dem som betalade ut de lägsta. Däremot låg de flesta
            kommuner, även de som låg under Socialstyrelsens norm, ganska
            nära normnivån, alltså strax under den nivån. Skillnaden var stor
            mellan dem som låg på ytterkanterna vad gäller lägst och högst,
            men i övrigt var inte skillnaderna särskilt stora.
          </note>
          <note>
            Det här problemet hade man kommit till rätta med om man hade
            följt vårt förslag som överensstämmer med regeringens när det
            gäller socialbidragsnormens innehåll, alltså vilka komponenter
            som skall ingå i en socialbidragsnorm, och låtit kommunerna själva
            bestämma beloppen.
          </note>
          <note>
            Det andra Christina Pettersson säger är att behovet av överklagande
            minskar med det beslut som riksdagen nu kommer att fatta. Att
            behovet skulle minska kan vi diskutera. Möjligheterna minskar.
            När regeringen har fastställt en norm går det knappast att överklaga
            detta. Om man hade följt vår konstruktion och låtit kommunerna
            fastställa den normen skulle vilken invånare som helst genom kommunalbesvär
            kunna överklaga beslutet vid det tillfälle då fullmäktige fattar
            detta beslut. Då skulle domstolarna ha kunnat säga: Detta följer
            inte lagstiftningens beskrivning av vad som är skälig levnadsnivå
            eller social grundtrygghet. Och man hade haft en möjlighet till
            att överklaga än man får enligt det förslag som nu ligger från
            majoriteten.
          </note>
          <note type="speaker">
            Anf. 86 CHRISTINA PETTERSSON (s) replik:
          </note>
          <note>
            Fru talman! När jag lyssnar på Roland Larsson kan jag nästan
            få intrycket att han tycker att det är bra att man överklagar.
            Ändringen i lagen innebär en inriktning att man inte skall behöva
            överklaga. Lagen skall vara så tydlig att vi kommer ifrån alla
            överklaganden och från att domstolarna skall avgöra vilken hjälp
            människor skall ha.
          </note>
          <note>
            De allra svagaste har inte den styrkan och den kunskapen att
            de kan överklaga. Därför är det viktigt att lagen är utformad
            så att det inte finns skäl för överklagande. Det här anser vi
            vara ett steg i den riktningen.
          </note>
          <note type="speaker">
            Anf. 87 ROLAND LARSSON (c) replik:
          </note>
          <note>
            Fru talman! Några andra än de allra svagaste i samhället är inte
            beroende av socialbidrag. Att skilja ut några inom den gruppen
            är inte särskilt lätt.
          </note>
          <note>
            Beträffande önskvärdheten att överklaga är det i varje fall utifrån
            min utgångspunkt viktigt att det finns rättstrygghet, att människor
            har möjlighet att få sin sak prövad. Det tycker jag är en viktig
            del. Därför är inte antalet överklaganden i sig någon målsättning.
          </note>
          <note>
            Det minskar även med vårt förslag därför att möjligheten att
            överklaga i det enskilda fallet när fullmäktige väl har fastlagt
            normen inte finns kvar. Däremot kan fullmäktigebeslutet överklagas.
            Det blir bara en gång varje år då man fastställer normen.
          </note>
          <note>
            Jag tycker att ni något missat poängen i diskussionen. Detta
            borde ha tagits upp på ett annat sätt. Det hade förenklat både
            för kommunerna och inte minst i den interna diskussionen i frågan.
          </note>
          <note type="speaker">
            Anf. 88 CHRISTINA PETTERSSON (s) replik:
          </note>
          <note>
            Fru talman! Jag har svårt att se att det skulle ha förenklat
            för kommunerna. I och med att det är en riksnorm och det är klart
            fastställt vad som skall ingå i den måste det vara enklare för
            kommunerna än att varje år besluta om normen.
          </note>
          <note>
            Jag sade i mitt anförande, något som är oerhört viktigt, att
            var man än bor i landet skall man ha rätt till samma stöd.
          </note>
          <note type="speaker">
            Anf. 89 ANNIKA JONSELL (m) replik:
          </note>
          <note>
            Fru talman! Christina Pettersson talade om de moderata kraven
            på aktivering och kravet på eget ansvarstagande gentemot socialbidragstagarna.
            Möjligheten att ställa krav på dem som är under 25 år, som regeringen
            föreslår, är ett bra steg i rätt riktning. Jag ger gärna regeringen
            beröm för det.
          </note>
          <note>
            Min fråga är: Om man nu genom detta steg erkänner att villkorat
            bistånd är en bra metod för att motverka passivisering och liknande,
            varför då inte använda detta även gentemot andra grupper?
          </note>
          <note type="speaker">
            Anf. 90 CHRISTINA PETTERSSON (s) replik:
          </note>
          <note>
            Fru talman! Som jag sade i mitt anförande är det viktigt att
            ungdomar inte blir bidragsberoende, att de inte går ut skolan
            och börjar sitt aktiva liv med att vara bidragsberoende. Det här
            är ett sätt att komma ifrån det.
          </note>
          <note>
            När det gäller de övriga, dem som är över 25 år, pågår mycket
            arbete. Det är inte så att de sitter hemma och får socialbidrag,
            utan de har en dialog med sin socialsekreterare och får uppgifter
            om arbeten att söka. Det ställs krav på socialbidragstagare redan
            i dag, men det sker i en dialog och i samförstånd, vilket är viktigt
            för vuxna bidragstagare.
          </note>
          <note>
            Eget ansvarstagande understryks mycket tydligt i propositionen
            och betänkandet. En väldigt viktig del i den förändring av socialtjänstlagen
            som gjorts är att man tar hänsyn till individen och jobbar på
            ett helt annat sätt i dag med dem som får socialbidrag mot tidigare
            då man hade en mer kontrollerande uppgift.
          </note>
          <note>
            Utvecklingen har skett i den riktning som jag också kan utläsa
            i moderaternas reservation. En viktig del är att ta hänsyn till
            den enskilda personen.
          </note>
          <note type="speaker">
            Anf. 91 ANNIKA JONSELL (m) replik:
          </note>
          <note>
            Fru talman! Christina Pettersson säger att det för dem under
            25 år är extra viktigt att inte bli bidragsberoende och att man
            därför tar till detta med villkorat bistånd. Men det är väl viktigt
            för alla grupper i samhället att inte bli bidragsberoende. Om
            man kan se att detta är en bra metod bland alla de andra som Christina
            Pettersson räknar upp är det väl bra att använda den även för
            25-30-åringar eller ännu äldre personer.
          </note>
          <note>
            Jag förmodar att det som Christina Pettersson räknar upp beträffande
            dialog och andra former av krav även gäller dem som är under 25
            år. Varför inte ha hela skalan av metoder för alla grupper som
            socialtjänsten möter för att ge så adekvat stöd och hjälp som
            det bara går?
          </note>
          <note type="speaker">
            Anf. 92 CHRISTINA PETTERSSON (s) replik:
          </note>
          <note>
            Fru talman! Det är extra viktigt för ungdomar att inte bli bidragsberoende.
            Det blir svårare att komma ur beroendet och komma in i utbildningar
            osv. om man inte är väldigt aktiv. Det är särskilt viktigt för
            ungdomar.
          </note>
          <note>
            Man kan tycka att vi skall villkora socialbidraget för alla.
            Men vi tycker att det är viktigt för vuxna människor att få vara
            med och känna en viss frihet över i vilka former man skall söka
            arbete, delta i en utbildning osv. Därför tycker vi att vi kan
            villkora för ungdomar men att det skall finnas en viss frihet
            att välja för dem som är över 25 år.
          </note>
          <note>
            Anf. 93 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Socialtjänstreformen i början av
          </note>
          <note>
            1980-talet innebar en genomgripande förändring av de vägledande
            principerna för socialtjänsten. Styrande begrepp som infördes
            var helhetssyn, frivillighet, självbestämmande, kontinuitet, normalisering,
            flexibilitet, närhet och valfrihet. I botten låg en i regeringsformen
            uttryckt grundläggande princip om alla människors lika värde och
            att demokratins idéer skall vara vägledande inom samhällets alla
            områden. De övergripande målen för socialtjänsten präglas också
            av en positiv tilltro till den enskildes egen förmåga och vilja
            att förändra sin situation.
          </note>
          <note>
            Dessa förändringar var en uppgörelse med resterna av en föråldrad
            förmyndarinriktad sociallagstiftning med rötter i den tidigare
            legostadgan, fattigvårdslagen och lösdriverilagen.
          </note>
          <note>
            En huvudlinje i reformen var frivillighet i stället för tvång.
            En annan huvudlinje var helhetssyn i stället för splittrad symtombehandling.
            En tredje huvudlinje var att man skulle använda socialtjänstens
            kunskaper och erfarenheter i ett förebyggande och samhällsplanerande
            arbete. Socialtjänsten skulle inte längre enbart vara städgumma
            åt en samhällsutveckling som var ogynnsam för många svaga grupper
            i samhället.
          </note>
          <note>
            En annan förändring i syfte att undanröja kvarvarande inslag
            av förmyndarskap var det ändrade perspektivet, från att myndigheterna
            bedömde vad som var bäst till att den enskildes vilja skulle vara
            avgörande för insatsen. Frivillighet och självbestämmande var
            en stor attitydförändring som präglat utvecklingen ända sedan
            mitten av 1970-talet.
          </note>
          <note>
            Samhällsförändringar under efterkrigstiden ligger i hög grad
            bakom den förändrade inriktningen av socialtjänsten genom 1980
            års socialtjänstlag. Jag vill klart deklarera att samma grundtankar
            som låg bakom
          </note>
          <note>
            1980 års socialtjänstlagstiftning fortfarande står sig.
          </note>
          <note>
            Ingen av de utvecklingstendenser som vi i dag kan se i samhället
            motiverar några avgörande avsteg från de grundläggande principer
            som har formulerats i nu gällande socialtjänstlag.
          </note>
          <note>
            Inte heller finns det någon anledning att misstro människors
            vilja och förmåga att, när möjligheter erbjuds, aktivt förändra
            sin situation. Snarare har människors vilja till inflytande och
            ansvarstagande och att bli tagna i anspråk ökat. Det grundläggande
            synsättet för socialtjänsten måste därför bli oförändrat.
          </note>
          <note>
            En annan fråga är att medlen för att uppnå dessa mål kan i många
            fall behöva omprövas. Den dramatiskt ökande arbetslösheten och
            tendenserna till ökade klyftor i samhället ställer krav på aktiva
            insatser från socialtjänsten för att verka för människors ekonomiska
            och sociala trygghet i ytterligare relief. Förslagen i propositionen
            när det gäller krav på aktiva insatser skall ses mot den bakgrunden.
          </note>
          <note>
            Syftet med de förslag som regeringen lagt fram är att vidareutveckla
            och förstärka socialtjänstreformens grundtankar i en samhällstutveckling
            som på många sätt avviker från 1970-talets. Arbetslösheten, de
            neddragna kommunala resurserna, förändringarna i socialförsäkringssystemen,
            den ekonomiska brottslighetens och knarkhandelns tillväxt och
            en omfattande nyliberal systemkritik av välfärdspolitikens grundvalar
            är några av de förändringar som präglar socialtjänstens verklighet
            i dag. Fler människor än tidigare är utsatta för olika sociala
            problem. Samtidigt är resurserna för att ge stöd och hjälp mer
            bergränsade än tidigare.
          </note>
          <note>
            Enligt min uppfattning är det i detta läge desto mer angeläget
            att slå fast socialtjänstlagens grundläggande målsättningar och
            värderingar och att hitta praktiska vägar att skapa största möjliga
            effektivitet i det sociala arbetet.
          </note>
          <note>
            Utöver dessa mer allmänna iakttagelser vill jag ta upp ytterligare
            några viktiga faktorer.
          </note>
          <note>
            En utvecklingstendens är samhällets ökade krav på familjen som
            riskerar att ställa barnet i en mer utsatt position och göra det
            angeläget att socialtjänsten mer än tidigare inriktas på att verka
            med barnets bästa för ögonen. Förslag om att i socialtjänstlagens
            första paragraf införa bestämmelser som tydligt markerar detta
            bör ses mot denna bakgrund.
          </note>
          <note>
            Genom det växande trycket på äldreomsorgen har också anhörigas
            insatser inom vård och omsorg uppmärksammats. Det har blivit tydligt
            att de anhöriga svarar för betydande delar av insatserna inom
            äldreomsorgen. Förslaget om att socialtjänsten genom stöd och
            avlösning skall underlätta för närstående som vårdar långvarigt
            sjuka, äldre och människor med handikapp är en viktig politisk
            markering för att synliggöra anhöriga och deras insatser. Genom
            en särskild bestämmelse ges nu äldre med behov av vård och omsorg
            rätt att flytta till en annan kommun.
          </note>
          <note>
            Det är också viktigt att socialtjänsten i ökad utsträckning får
            stöd av och samverkar med andra verksamheter. Psykiatrin, den
            öppna sjukvården, arbetsförmedlingen, försäkringskassan, familjerådgivningen,
            mödra- och barnhälsovården, barnomsorgen och skolan är verksamheter
            som socialtjänsten måste samverka mera med och där man tillsammans
            kan göra mer än i dag för att socialtjänsten skall fungera väl.
            Det finns också ett stort behov av att mer effektivt utnyttja
            samhällets samlade resurser för att bättre kunna tillodose människors
            behov av stödåtgärder.
          </note>
          <note>
            Många människor med långvarig arbetslöshet, psykosociala eller
            hälsomässiga problem kan annars lätt hamna i en rundgång mellan
            olika välfärdssystem, eftersom de inte renodlat faller inom en
            viss myndighets ansvarsområde. Ett synsätt där individens problem
            och behov betraktas snävt utifrån endast den egna myndighetens
            perspektiv har alltför länge präglat en stor del av den offentliga
            sektorn. Detta synsätt måste ändras.
          </note>
          <note>
            Socialbidraget skall vara en rättighet. Det skall visserligen
            vara ett stöd som ges efter prövning och först när andra resurser
            är uttömda eller otillräckliga.
          </note>
          <note>
            Men socialbidraget skall inte behöva kännas förnedrande. Människor
            som behöver socialbidrag för sin försörjning skall bemötas med
            respekt och ha samma rättigheter som alla. I Sverige av i dag
            skall ingen behöva känna sig som en andra klassens medborgare.
          </note>
          <note>
            Kravet på respekt och fullvärdiga rättigheter står inte i strid
            med eget ansvar.
          </note>
          <note>
            Den enskilde skall inte heller behöva överklaga till domstol
            för att vid varje tillfälle få sina rättigheter tillgodosedda.
            Lagen måste vara tydlig. Förslagen till precisering av rätten
            till bistånd skall ses i detta sammanhang.
          </note>
          <note>
            Socialbidragen är det yttersta skyddsnätet i vårt sociala trygghetssystem
            och skall så förbli. Den senaste tidens utveckling har inneburit
            ett starkt ökat tryck på detta yttersta skyddsnät. Utvecklingen
            under framför allt 1990-talet har inneburit att alltfler människor
            än tidigare ställts utanför det generella välfärdssystemet och
            i stället tvingats anlita socialbidraget. Det har blivit mer av
            en allmän inkomstgaranti för allt större grupper av människor
            och under allt längre tider där det enda problemet är arbetslöshet.
            Detta är en utveckling som måste bromsas upp. Socialbidraget måste
            återgå till att vara ett sista skyddsnät och ett tillfälligt stöd
            i en åtminstone för de flesta tillfällig svår situation.
          </note>
          <note>
            Det finns tendenser till ökande klyftor i vårt samhälle mellan
            dem som har arbete och dem som är arbetslösa, mellan dem som kan
            försörja sig själva och dem som är i behov av samhällets hjälp
            och mellan svenskar och invandrare. Det finns en risk att alltfler
            människor ställs vid sidan av, inte är behövda vare sig på arbetsmarknaden
            eller någon annanstans.
          </note>
          <note>
            Ökande skillnader och olikheter leder till polarisering och också
            till ökade kostnader som följer av detta genom t.ex. ohälsa, ökande
            missbruk och kriminalitet.
          </note>
          <note>
            Denna utveckling måste på alla sätt motverkas. Att bekämpa arbetslösheten
            är och förblir det viktigaste målet också för det socialpolitiska
            området.
          </note>
          <note>
            Sedan vill jag kommentera några av de saker som har tagits upp
            i debatten.
          </note>
          <note>
            När det gäller att kunna ställa krav på insatser från framför
            allt ungdomar är detta långt ifrån okontroversiellt. Detta är
            en principfråga som man hittills har haft en mycket strikt inställning
            till, att man inte skall få ställa motkrav på den som söker socialbidrag.
            Det är viktigt att ha historieskrivningen i bakgrunden. Vi har
            sagt: Låt oss börja med gruppen ungdomar för att se om vi kan
            hitta ett system. Vi har också gett i uppdrag till AMS och Socialstyrelsen
            att försöka hitta ett system av dansk modell där framför allt
            socialbidragssökande ungdomar kan slussas vidare till utbildning,
            praktik eller arbete av något slag. Då måste man också kunna gå
            in och kräva en motprestation på ett eller annat sätt.
          </note>
          <note>
            Det kan vara lämpligt att börja med ungdomarna också med tanke
            på att de är den största gruppen socialbidragstagare. 40 % av
            socialbidragstagarna utgörs av ungdomar. Det är viktigt att noga
            följa utvecklingen. Men vi har inte ännu varit beredda att, precis
            som Christina har sagt, utsträcka detta till att gälla hela gruppen
            socialbidragstagare. Låt oss börja med att se om vi kan finna
            ett system som fungerar.
          </note>
          <note>
            Det krävs då en ändring i lagen för att kunna genomföra det.
          </note>
          <note>
            Roland Larsson frågade vad vi skall göra åt alkoläsken och åt
            NUTEK. Det är klart att vi måste se till att vi har möjlighet
            att ändra på reglerna. Som
          </note>
          <note>
            Roland Larsson också vet tänker jag ta upp detta i
          </note>
          <note>
            EU-sammanhang för att se om vi helst kan få gemensamma regler.
            Men jag inbillar mig att man kanske också tar upp diskussionen
            om huruvida alkoholpolitiska hänsyn skall vägas in när man beviljar
            NUTEK-
          </note>
          <note>
            bidrag.
          </note>
          <note>
            Barbro Westerholm frågade när den nya utredningen kan komma.
            Målet är ju att den skall kunna var klar vid den här tiden nästa
            år. Det är ett väldigt tufft tidsschema, eftersom det är stora
            principiella frågor som utredaren skall ta hand. Men vi skall
            jobba med den tiden som utgångspunkt. Jag kommenterade också detta
            med ålderdiskriminering när det gäller kravet på motprestationer,
            och det är svar också på
          </note>
          <note>
            Barbro Westerholms fråga.
          </note>
          <note>
            Avslutningsvis vill jag säga att propositionen naturligtvis är
            en kompromiss. Men jag känner mig i alla fall väldigt glad över
            att kunna lägga fram ett förslag som innehåller viktiga markeringar,
            som jag tycker är ett stöd för den som är mycket svårt utsatt
            i samhället. En av de första frågor som jag fick som nytillträdd
            socialminister var: Hur går det med normen? Allt var koncentrerat
            till en diskussion om socialbidragsnormen. Den var en symbol för
            hela debatten om socialbidragen.
          </note>
          <note>
            I delar av denna proposition framgår också att vi måste göra
            en avvägning mellan kravet på kommunal självstyrelse och, som
            många här vältaligt har beskrivit, kravet på likabehandling och
            rättssäkerhet för den enskilda personen liksom att vi måste försöka
            få ett system som kan fungera i hela landet. Så här kan visst
            finnas sådant som upplevt som motsägelsefullt.
          </note>
          <note>
            Det är ett resultat av att vi ibland har tvingats kompromissa
            för att finna en framkomstväg. Men den nya reviderade socialtjänstlagen
            innehåller ändå så pass många viktiga markeringar att jag kan
            stå för den och faktiskt kan känna mig litet stolt över att vi
            nått fram till ett resultat. Att behöva leva i osäkerhet om många
            principfrågor är ju inte bra för människor som är i starkt behov
            av stöd och hjälp från samhällets sida.
          </note>
          <note>
            När det gäller de markeringar som vi gör om barnets rätt välkomnar
            jag riksdagens enhälliga förstärkning av skrivningarna. Som jag
            ser det är det fortfarande barnets behov man skall utgå från.
            Men man markerar ännu tydligare släktskapet och skriver att blodsband
            faktiskt betyder något. Det har jag alls ingenting emot, utan
            jag välkomnar det.
          </note>
          <note>
            Också det som sägs om anhöriga, de gamla, är mycket viktiga markeringar,
            liksom att man med den här konstruktionen förhoppningsvis kan
            låta socialtjänstens personal få jobba på ett mer långsiktigt
            sätt och med det som är grunden för socialtjänsten, nämligen att
            genom att ingripa tidigt och arbeta förebyggande faktiskt spara
            lidande och i slutänden också pengar för kommunen och alla inblandade.
          </note>
          <note type="speaker">
            Anf. 94 MARIE ENGSTRÖM (v) replik:
          </note>
          <note>
            Fru talman! Jag tänkte återigen ta upp frågan om ungdomar upp
            till 25 år, som vi har diskuterat tidigare. Min fråga till Margot
            Wallström är om ett villkorande av socialbidragen skulle vara
            den bästa lösningen för våra ungdomar.
          </note>
          <note>
            Jag har ytterligare en fråga, som gäller den rapport som nu kommer
            från Socialstyrelsen och AMS.
          </note>
          <note>
            Kommer det att innebära att ytterligare pålagor läggs på kommunerna
            - vad jag förstår kommer utbildning, kompetenshöjning, praktikarbete
            och annat att ske i kommunal regi - eller får kommunerna statliga
            pengar för dessa ändamål?
          </note>
          <note>
            Jag vill också fråga Margot Wallström om vi även i fortsättningen
            skall skicka våra arbetslösa ungdomar till socialförvaltningen
            eller om de kommer att ha möjlighet att gå till arbetsförmedlingen,
            vilket jag skulle tycka vore mycket trevligare.
          </note>
          <note>
            Jag vill också ta upp en fråga som vi egentligen inte har debatterat.
            Det finns inga reservationer i frågan, men den finns beskriven
            i propositionen. Det gäller hushållsekonomisk rådgivning. Från
            vänsterpartiets sida har vi flera gånger skrivit motioner i frågan
            och tagit upp den i andra sammanhang. Kommer behovet av hushållsekonomisk
            rådgivning att uppmärksammas i och med den nya utredningen? Det
            finns ju försök som visar hur väl det har slagit ut och att kommunerna
            många gånger tjänar på att göra satsningar inom det här området.
            Kommer dessa satsningar att utökas också inom socialtjänsten?
          </note>
          <note>
            Anf. 95 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Självfallet skall förstahandsalternativet vara att
            gå till ordinarie utbildning eller till arbetsförmedlingen. Det
            är ju alltid de första dörrarna som man skall öppna. Men för dem
            som inte har någon möjlighet den vägen har vi undersökt den danska
            modellen.
          </note>
          <note>
            Det är många socialarbetare som säger att det naturligtvis skulle
            vara en hjälp för dem att till en ung kille på väg in i ett narkotikamissbruk,
            vilken tar socialbidraget och går raka vägen hem och köper narkotika,
            kunna säga: Du får faktiskt lov att ställa upp på vissa aktiviteter.
            Det kan nämligen vara ett sätt att åstadkomma ett brott i en missbrukskarriär.
            Detta har många socialarbetare återkommit till. Men det handlar
            också om att det framför allt skall vara ett erbjudande från samhällets
            sida. De arbetslösa ungdomarna får chansen att, precis som i Danmark,
            pröva på en utbildning, en praktikplats eller ett jobb, antingen
            i offentlig eller i privat sektor. Det är först när de fått alla
            dessa erbjudanden som man skall kunna säga:
          </note>
          <note>
            Vi kräver en motprestation från din sida för att du skall kunna
            få bidrag. Jag tycker inte att det är en princip som är märklig
            på något sätt. Vi skall alltså få förslag från Socialstyrelsen
            och AMS i mitten av juni.
          </note>
          <note>
            Finansieringen är ju inte på något sätt klar, så den kan jag
            inte uttala mig om. Först när jag har sett förslaget får vi se
            hur finansieringen skall hanteras.
          </note>
          <note>
            Jag är nästan säker på att vi har nämnt detta med hushållsekonomisk
            rådgivning. Kommunerna har säkert upptäckt att det är ett effektivt
            sätt att hjälpa många människor, så vi utgår från att kommunerna
            fortsätter med den verksamheten.
          </note>
          <note type="speaker">
            Anf. 96 MARIE ENGSTRÖM (v) replik:
          </note>
          <note>
            Fru talman! Jag får tacka för det uttömmande svaret.
          </note>
          <note>
            Men jag är fullständigt övertygad om att de flesta ungdomar absolut
            vill ha jobb. Man skall egentligen inte behöva villkora bidrag.
            Jag är helt övertygad om att de vill ha jobb, utbildning, komptenshöjning
            och att de vill delta i alla möjliga verksamheter.
          </note>
          <note>
            Jag skall förtydliga min fråga litet grand. Är det arbetsförmedlingen
            eller socialförvaltningen som kommer att förmedla erbjudandena
            till ungdomarna?
          </note>
          <note>
            Anf. 97 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Ja, Marie Engström, jag tror också att de allra flesta
            ungdomar inte vill något hellre än att försörja sig själva eller
            att få en utbildning som de förstår att de kommer att ha nytta
            av längre fram i livet. Men tyvärr är det också så att om man
            är på väg in i ett begynnande missbruk, så tar det intresset över.
          </note>
          <note>
            Jag tror att detta kan tjäna som en bra möjlighet till avbrott
            på en begynnande destruktiv karriär detta, speciellt för den grupp
            som har haft svårt att komma till rätta och där annat har tagit
            över. Det har ju hela tiden sagts att villkorandet av bidragen
            måste ske på ett sådant sätt att det inte används för någon sorts
            slavarbete eller mot den enskildes önskan om hur det skall vara
            utformat. Det skall i möjligaste mån vara en hjälp att komma vidare.
            Jag tycker att författningskommentarerna faktiskt säger en hel
            del om detta.
          </note>
          <note>
            Marie Engström frågade vem som skall förmedla erbjudandena till
            ungdomarna. Låt mig även här få titta på förslaget innan jag ger
            besked om den organisatoriska uppläggningen. Vi får alltså vänta
            ett par veckor till innan vi vet hur förslaget ser ut.
          </note>
          <note type="speaker">
            Anf. 98 ROLAND LARSSON (c) replik:
          </note>
          <note>
            Fru talman! Först vill jag rikta ett tack till socialministern
            för hennes ambitioner och kraft att försöka komma till rätta med
            alkoläsken. Jag hoppas bara att hon också kommer att lyckas sprida
            litet grand av detta sociala patos till den övriga delen av statsförvaltningen.
            Det är väl det som egentligen är konststycket, har jag förstått.
          </note>
          <note>
            Jag vill egentligen ta upp en annan fråga. Socialministern säger
            att ingen av de förändringar som har skett i samhället under senare
            år ger någon anledning till förändring av de principer som socialtjänstlagen
            bygger på och att socialbidraget skall vara det yttersta skyddsnätet
            när det gäller det ekonomiska biståndet inom socialtjänsten. Jag
            tycker att detta är positivt.
          </note>
          <note>
            Jag vet inte om Margot Wallström hade kommit hit när jag i mitt
            anförande tidigare berättade litet grand om hur många av våra
            arbetslösa ungdomar som i dag är helt och hållet beroende av socialbidrag
            för att klara sin försörjning. Det är siffror som är mycket tråkiga
            och allvarliga. Därför vill jag fråga:
          </note>
          <note>
            Om man inte vill ändra socialtjänstlagen för att hantera detta
            problem, och det tycker jag inte är den väg som man skall välja,
            vilka generella åtgärder anser då regeringen att man bör vidta
            för att lösa problemet?
          </note>
          <note>
            Det är en viktig fråga. Jag tycker att det inför de närmaste
            årens sociala debatt är något av en huvudfråga hur man löser detta
            problem, för även långsiktigt kommer problemet att finnas kvar
            i icke obetydlig grad.
          </note>
          <note>
            Anf. 99 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Naturligtvis är kungsvägen utbildning.
          </note>
          <note>
            Utbildning kan man aldrig få för mycket av. Vi skall inte slå
            oss för bröstet och säga att vi är bäst på det här fältet - det
            behövs mer utbildning. Men det behöver ju också göras en koppling
            till näringspolitiken och arbetsmarknadspolitiken. Det är klart
            att det hänger ihop med konjunkturer och huruvida vi kan skapa
            fasta riktiga jobb, både i offentlig sektor och i privata företag,
            så det finns ju ett samband med samhällsutvecklingen i övrigt.
          </note>
          <note>
            Glädjande nog rör de senaste positiva siffrorna ungdomarna. Det
            är den gruppen som i första hand får jobb nu. Det är, som Christina
            Pettersson också sade tidigare, en oerhört trist erfarenhet att
            behöva starta ett aktivt liv med att gå in i ett socialbidragsberoende.
          </note>
          <note>
            Det är då viktigt att vi vidtar alla tänkbara åtgärder för att
            förhindra att det blir så. Men som sagt, här måste hela batteriet
            av åtgärder till.
          </note>
          <note>
            De arbetslösa ungdomarna skall först och främst vända sig till
            arbetsförmedlingen eller söka sig till en utbildning. Först därefter
            kan de kanske vända sig till socialbyrån.
          </note>
          <note type="speaker">
            Anf. 100 ROLAND LARSSON (c) replik:
          </note>
          <note>
            Fru talman! Jag tror inte att någon har någon annan uppfattning
            än att man skall sätta in all kraft på att försöka undvika att
            ungdomar blir beroende av socialbidrag.
          </note>
          <note>
            Men jag tycker ändå att frågan också har en principiell sida.
            Förhållandet är att en stor del av den svenska befolkningen står
            utanför vårt generella trygghetssystem. Det gäller framför allt
            ungdomen.
          </note>
          <note>
            Visst skall vi göra allt vi kan för att ungdomarna inte skall
            behöva bli beroende av stöd för sin försörjning utan skall klara
            sig genom sitt arbete. Men när de blir beroende av stöd, och det
            blir några, är det då inte rimligt att också de omfattas av det
            generella trygghetssystemet? Vad detta är för grupp i samhället
            som vi skall särbehandla på det här viset har jag inte riktigt
            förstått.
          </note>
          <note>
            Anf. 101 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Detta har Roland Larsson rätt i. Det stod också i
            den sociala rapporten att i och med att en av grundprinciperna
            för socialförsäkringar i vårt välfärdssystem är inkomstbortfallsprincipen,
            så är det klart att de som aldrig får en fast inkomst hamnar utanför
            trygghetssystement. Det är ett bekymmer.
          </note>
          <note>
            Det är i massarbetslöshetens spår som man börjar fundera över
            om man skall hålla fast vid denna princip eller om man skall byta
            till något annat system.
          </note>
          <note>
            Vår slutsats är nog ändå att det är viktigt att hålla fast vid
            inkomstbortfallsprincipen, både därför att den faktiskt gynnar
            arbetslinjen och därför att man kan ha enhetliga generella regler
            för den. Har man ett annat system, som jag vet att Roland Larssons
            parti står för, innebär det att man i väldigt många fall får lov
            att köpa sig kompletterande försäkringar. Det innebär förstås
            också en individprövning i många fall. Jag tror att det i stället
            kan leda till ökande klyftor.
          </note>
          <note>
            Men allt detta ställer ju saken på sin spets när vi lever i en
            tid med mycket, mycket hög ungdomsarbetslöshet. Därför är det
            särskilt viktigt att vi funderar på hur vi kan hjälpa ungdomarna
            att snabbt etablera sig på arbetsmarknaden. Kanske bör vi också
            se över en del av trygghetssystemen, så att ungdomarna kan tas
            in i generella system i möjligaste mån.
          </note>
          <note>
            Jag tycker t.ex., som jag tidigare har sagt i en tidningsintervju,
            att ungdomarna borde ha rätt till studiebidrag också under sommaren.
            Det är ju vansinnigt att studiebidraget helt plötsligt skall upphöra,
            att en del skall behöva gå på socialbidrag under sommaren och
            därefter fortsätta sina studier. Vi har kanske inte pengar till
            att finansiera det nu, men det är definitivt en princip som måste
            etableras förr eller senare.
          </note>
          <note type="speaker">
            Anf. 102 BARBRO WESTERHOLM (fp)
          </note>
          <note>
            replik:
          </note>
          <note>
            Fru talman! Folkpartiet välkomnar naturligtvis att regeringen
            lyfter fram närståendevården och att socialministern gör det också
            här i kammaren. Vi tycker dock att lagen är litet vagt utformad
            på den här punkten. Man glömmer ofta hur viktigt det är att närståendevården
            skall vara frivillig, både för den som vårdar och för den som
            vårdas.
          </note>
          <note>
            Vidare tycker vi att man måste underlätta för närståendevårdarna.
            Därför har vi i vår reservation, som stötts av moderater, centerpartister
            och kristdemokrater, lyft fram att regeringen borde ta ett initiativ
            till överläggningar med de båda kommunförbunden, för att se hur
            ett ökat stöd till närståendevårdarna skulle kunna komma till
            stånd. Vid sådana överläggningar skulle man ta upp en fortsatt
            utbyggnad av avlastning, frågan om växelvård, förbättringar av
            kommunernas regler för hemvårdsbidrag, ökade möjligheter att anställa
            närstående, möjligheten att utvidga kretsen av närstående till
            att omfatta fler och också möjligheten till en förlängd vårdperiod.
          </note>
          <note>
            Min fråga till socialministern är om regeringen kan tänka sig
            att ta ett sådant initiativ till överläggningar med kommunförbunden.
            Det skulle vara bra för alla parter, inte minst av humanitära
            skäl men också av ekonomiska skäl.
          </note>
          <note>
            Anf. 103 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Det är lätt att säga att man är positiv, och jag
            är positiv till en sådan idé. Men frågan är när i tiden överläggningarna
            skall ske. Jag träffar ju kommunförbunden regelbundet, och mitt
            intryck är att det händer väldigt mycket, trots allt. Även om
            kommunerna är pressade ekonomiskt, förstår man ändå från kommunernas
            sida hur viktigt det är med avlastning och stöd till anhöriga.
            Annars blir det större kostnader och krångligare i andra änden.
            Anhörigvården är många gånger också det bästa för de enskilda.
          </note>
          <note>
            Även om vi nu skriver som vi gör i lagen, tror jag att det bör
            få gå en liten tid. Därefter kan parterna kallas till en diskussion
            om dessa frågor. Som Barbro
          </note>
          <note>
            Westerholm nämnde är ju en del av dem utpräglat kommunala frågor.
            Det gör att man verkligen måste fundera över vad som är bäst för
            den egna kommunen och hur det går att organisera det hela på ett
            sätt som passar respektive kommuns struktur, traditioner och lokala
            förhållanden. Jag har alls inget emot det. Jag tycker att det
            kan vara ett bra förslag, och det bör göras när vi så att säga
            har hunnit en bit in med hjälp av den nya lagen.
          </note>
          <note type="speaker">
            Anf. 104 BARBRO WESTERHOLM (fp)
          </note>
          <note>
            replik:
          </note>
          <note>
            Fru talman! Då hoppas vi att den här tiden inte blir för lång.
            Jag skulle helst se att man satte i gång med det här ganska omgående.
            Vi har ju signaler om närstående som så att säga håller på att
            bli patienter själva. Vi har också signaler om önskemål från yngre
            närstående om den här förlängda perioden, signaler om att det
            som det i dag är möjligt att övertyga sin arbetsgivare om i många
            fall är en för kort period. Vi skulle, i enlighet med vår reservation,
            vilja se att det här inte fick dröja.
          </note>
          <note type="speaker">
            Anf. 105 CHATRINE PÅLSSON (kd) replik:
          </note>
          <note>
            Fru talman! Jag tycker också att mycket av det som socialministern
            här framme har sagt om förslaget till socialtjänstlag är mycket
            bra. Det gäller inte minst ambitionerna för framtiden. Men det
            finns en fråga som vi kristdemokrater har tagit upp i vår motion
            och som inte har fått så där hemskt mycket utrymme. Det gäller
            missbruksvården. Vi vet att många missbrukare har det jättesvårt
            i dag. Väldigt många kommuner under stark ekonomisk press har
            inte kunnat prioritera som man kanske borde ha gjort.
          </note>
          <note>
            I och med regeringens förslag, tappar man nu möjligheten att
            överklaga ett beslut om viss vård eller behandling genom förvaltningsbesvär.
            Då har jag en fråga till socialministern. Hur tror socialministern
            att det här skall kunna fungera? Redan nu är det ju ytterst svårt
            för vissa missbrukare att få riktig vård och behandling. Vi vet
            hur det har gått med LP-stiftelsen.
          </note>
          <note>
            Den håller på att rekonstrueras. Kommunerna har de facto haft
            ytterligt svårt att prioritera den här verksamheten. Ser Margot
            Wallström någon fara i att ta bort den här möjligheten? Det gör
            jag.
          </note>
          <note>
            Anf. 106 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Det här är naturligtvis en av de punkter där jag,
            om jag bara fick se det utifrån Socialdepartementets synpunkter,
            gärna hade sett en annan utformning. Men kommunerna säger ju å
            andra sidan:
          </note>
          <note>
            Är det verkligen domstolarna, eller juristerna, som skall bedöma
            behovet av vård och behandling? Låt oss få ta det här ansvaret!
            Vi skall ta det.
          </note>
          <note>
            Det viktiga är att man också här har en helhetsbedömning. Även
            här är det så att ett tidigare ingrepp ofta innebär att man sparar
            pengar i slutändan. Självklart ligger det på oss att via myndigheterna
            se till att det finns en tillsyn över den här verksamheten. Det
            ligger ju också ett sådant uppdrag på Socialstyrelsen, som skall
            se på vad som händer med institutionsvården, så att inte denna
            rustas ned för mycket eller i för snabb takt, så att man tappar
            kompetens.
          </note>
          <note>
            Vi vet också att man inte kan upprätthålla vårdhem och annat
            på samma sätt som det såg ut för några år sedan. Kraven och möjligheterna
            att genomföra en mer anpassad vård, med mer av öppenvård, har
            förändrats. Det har ibland kanske faktiskt varit en förändring
            till det bättre, men det är ju allvarligt om man rustar ned och
            ser till att man avskaffar alla de här institutionsplatserna.
            Så kan vi naturligtvis inte heller ha det.
          </note>
          <note>
            Det här är en svår balansgång. Man hade kunnat önska en annan
            ordning, men det gäller också att lyssna på kommunerna när de
            säger att de fortfarande har skyldigheten att erbjuda vård och
            behandling till dem som behöver det i kommunen. Jag är säker på
            att de kommer att ta det ansvaret. Även den frågan måste vi följa
            mycket noga.
          </note>
          <note type="speaker">
            Anf. 107 CHATRINE PÅLSSON (kd) replik:
          </note>
          <note>
            Fru talman! Det tenderar ju ibland att bli så i samhället att
            vi hamnar i det ena eller andra diket. Vi har ju ett exempel nu
            som gäller omstruktureringen av psykiatrin. Där har vi verkligen
            sett att man har stängt utan att bygga upp något annat. När det
            gäller missbruksvården tycker jag också att det är fantastiskt
            med öppna vårdformer. Det är väldigt många som har fått mycket
            god hjälp av dessa. Men sedan vet vi att det finns ett antal missbrukare
            som inte klarar en rehabilitering under öppna vårdformer, utan
            som på olika sätt behöver en mer fast behandling, som jag vill
            kalla det.
          </note>
          <note>
            Eftersom det här inte är något som finns inom hälso- och sjukvårdslagen
            utan som kommer utanför, finns ju problemet med de gränsdragningar
            som vi, ibland kanske felaktigt, har gjort. Jag ser ett antal
            människor som kanske hamnar mellan stolarna av det skälet. Dem
            vill jag verkligen värna om, och jag hoppas att vi skall kunna
            följa upp det här, så att vi verkligen ser vartåt det lutar. Det
            är fråga om missbrukare av alla slag, och tyvärr ser vi ju att
            blandmissbruket ökar generellt sett. Det gör att det väldigt ofta
            verkligen behövs professionella specialenheter för att klara den
            här formen av rehabilitering.
          </note>
          <note>
            Jag vill då fråga socialministern om det den kommande tiden kommer
            att ske någon uppföljningsverksamhet när det gäller missbrukarnas
            problemsituation i dag. Kommer man bara att invänta signalen?
            Det tycker jag i så fall inte är tillräckligt.
          </note>
          <note>
            Anf. 108 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Chatrine Pålsson har ju rätt i att det är viktigt
            att det finns kvar en kompetens, och att det finns institutioner
            med högt kvalificerad personal och möjligheter att ta sig an de
            svåraste fallen, de svåraste missbrukarna. Vi har ett uppdrag
            som ligger på Socialstyrelsen att kartlägga de senaste årens förändringar.
          </note>
          <note>
            Det finns också naturligtvis ett uppdrag att följa upp propositionen.
            Det är ju viktigt att vi kontrollerar att kommunerna, om de säger
            att de skall leva upp till det här ansvaret, också gör det. Det
            är viktigt att man kanske också hjälper varandra med att utveckla
            metoder och hitta vägar framåt på det här området.
          </note>
          <note>
            Jag vill också säga att det här verkligen är en process. Synen
            på vilka metoder som är effektivast skiljer sig nästan från år
            till år. Man hittar någon ny metod, och så vill man pröva den,
            för den verkar effektivare.
          </note>
          <note>
            Inom nästa tvåårsperiod är det något annat. Tyvärr räcker ju
            antalet missbrukare till både den ena metoden och den andra som
            det ser ut i dag. Men det här skall vi följa mycket noga, Chatrine
            Pålsson!
          </note>
          <note type="speaker">
            Anf. 109 THOMAS JULIN (mp) replik:
          </note>
          <note>
            Fru talman! Min fråga till socialministern gäller också socialbidraget
            till ungdom under 25 år. Miljöpartiet anser att kommunerna skall
            erbjuda någon form av arbete. Vi vill inte ha det här med att
            man skall kunna kräva motprestationer av dem som får pengarna.
            Om man skall kunna göra ett bra arbete, känner vi att det måste
            finnas en dialog mellan bidragstagarna och kommunen i stället
            för att man har en tvångssituation. Det tycker vi är litet olyckligt,
            och det kan hanteras väldigt olika i olika kommuner. Det kan ju
            vara så att de här personerna blir dåligt motiverade för att utföra
            de här kompetenshöjande arbetena, eller praktikarbetena. Varför
            har ni inte valt den mjukare linjen med att man i stället kanske
            hade haft ett erbjudande om ett arbetstillfälle?
          </note>
          <note>
            Anf. 110 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Det är precis det som är meningen, och det står faktiskt
            i propositionen. Meningen är att man skall göra upp en plan ihop
            med den unga människan. Det skall ske i samarbete och samverkan.
            Det är först när alla de möjligheterna är uttömda och t.ex.
          </note>
          <note>
            - som jag nämnde tidigare - i syfte att kunna erbjuda någon med
            ett påbörjat missbruk det här, som man kan behöva använda den
            här påverkansmöjligheten.
          </note>
          <note>
            Det är i första hand ett erbjudande. Det är så hela systemet
            skall byggas upp. Det är först när alla erbjudandena har gått
            ut som man också skall kunna kräva något tillbaka.
          </note>
          <note type="speaker">
            Anf. 111 THOMAS JULIN (mp) replik:
          </note>
          <note>
            Fru talman! Det låter ju bra, men i många fall är det inte fråga
            om missbrukare. Det finns ju också många som i dag har en ekonomiskt
            besvärlig situation. De kan känna sig väldigt besvärade inför
            det här.
          </note>
          <note>
            Ändå finns det ju i propositionen också med ett förslag om att
            man, om man inte ställer upp på de kompetenshöjande åtgärderna
            eller praktiken, faktiskt kan få ett minskat socialbidrag. Då
            har man ju ett tryck på sig. Hur klarar man sig då? Skall man
            svälta, eller vad skall man dra ned på då? Socialbidraget är ju
            relativt litet som det är redan nu.
          </note>
          <note>
            Anf. 112 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Jag vill bestämt tillbakavisa det sättet att beskriva
            detta. Som ung måste man naturligtvis också ha rätt att få sitt
            socialbidrag, om man av olika skäl inte kan vara med i sådan här
            verksamhet. Det står också så i lagen. Det står även uttryckligen
            att deltagande i sådan här verksamhet skall vara ett led i en
            medveten strategi som syftar till att förbättra den enskildes
            förutsättningar att komma in på reguljär arbetsmarknad eller utbildning.
            Det skall finnas en individuell plan.
          </note>
          <note>
            Tanken är hela tiden att det är just den vägen som gäller. Först
            skall man så att säga komma sams om att det här är det bästa för
            personen i fråga. Det är också preciserat vad det inte får vara
            fråga om. Det får nämligen inte vara fråga om tvångsåtgärder som
            liknar en del av det som vi sett exempel på i medierna under den
            senaste tiden. Det skall i stället handla om sådant som är till
            gagn för den enskilde. Tyvärr är det en högst realistisk situation
            att det för några ungdomar kan behövas en påtryckning, varvid
            man säger:
          </note>
          <note>
            Du får faktiskt lov att aktivera dig litet, för annars tar drogintresset
            över. Jag tycker att det är ett ganska rimligt krav. Detta har
            efterlysts åtminstone av många av de socialarbetare som jag har
            träffat. Men det här får inte användas repressivt. I första hand
            är det fråga om ett erbjudande som ungdomarna skall få, och detta
            skall vara positivt. I direktiven till Socialstyrelsen och
          </note>
          <note>
            AMS har jag varit noga med att detta skall hållas fram vid utformningen
            av förslagen.
          </note>
          <note type="speaker">
            Anf. 113 ANNIKA JONSELL (m) replik:
          </note>
          <note>
            Fru talman! Trots statsrådets vältalighet kan jag inte komma
            bort från intrycket att argumenten för riksnormen andas något
            som kan liknas vid att vi politiker på riksnivå skulle vara bättre
            skaffade att bedöma vad som är lämpligt och att vi skulle ta ett
            större ansvar än de lokala politikerna. Men det viktiga är väl
            egentligen inte att det ser likadant ut över hela landet, utan
            det viktiga är väl att bra beslut fattas. Där kan jag ännu inte
            se att riksdagens beslut skulle vara bättre än beslut som fattas
            i varje kommun av lokala företrädare, som dels har nära till verksamheten,
            dels har en specifik kunskap om de lokala förhållandena.
          </note>
          <note>
            Jag är litet rädd för att metoder cementeras i stället för att
            mångfaldens blommor får blomma på olika orter så att man sedan
            kan ta lärdom av varandras modeller.
          </note>
          <note>
            Anf. 114 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Som politiker på riksplanet råkar vi då och då ut
            för att det handlar om att försöka balansera mellan dels de kunskaper
            som vi har om kommunernas förmåga och vilja att just utforma lokala
            villkor och att ta hand om frågor på det sätt som anses bäst,
            dels behovet av att övervaka och se till hela landet och till
            möjligheten att ha en likabehandling av medborgarna. Det är just
            den balansgången som så tydligt kommer till uttryck i den här
            lagstiftningen. Är det så att man skall känna att man behandlas
            ungefär som andra människor runt om i landet, att man har samma
            rättigheter som andra medborgare i Sverige, eller är det så att
            det är upp till kommunen att avgöra sådant här? Det handlar, som
            sagt, om en balansgång. En viss del kan påstås vara ungefär likartad
            över hela landet. Det gäller då behoven och vad vi uppskattar
            att det kostar för den enskilde. Annat överlåter vi på kommunen
            att faktiskt anpassa efter lokala förhållanden - lokala priser
            etc.
          </note>
          <note>
            En erfarenhet under senare år är väl att väldigt många har känt
            sig utlämnade, att det har varit en evig strid om detta och att
            det var tvunget att komma till ett avgörande. Då tycker vi att
            det här, som jag tidigare sade, i slutändan ändå är en klok kompromiss.
            Men visst, vi kommer nog att uppleva den här striden många gånger
            till - kanske ännu tydligare i takt med att vi har en decentralisering,
            samtidigt som det finns ett behov för riksdag och regering att
            följa utvecklingen i hela landet och att se till att medborgarna
            i alla fall kan känna att de lever i samma rike.
          </note>
          <note type="speaker">
            Anf. 115 ANNIKA JONSELL (m) replik:
          </note>
          <note>
            Fru talman! Jag håller givetvis med socialministern om att det
            finns frågor som det lämpar sig att fatta beslut om på riksnivå,
            liksom att det finns frågor som det lämpar sig att fatta beslut
            om på en annan nivå. Jag tycker att ett slags närhetsprincip,
            en princip om lägsta möjliga nivå nära verksamheten, är en ganska
            bra princip. Just i det här fallet hamnar detta, som jag ser det,
            i kommunen. Jag har nämligen svårt att se att det här är en fråga
            som behöver lyftas upp på nämnda vis. Som sagt: Man kan ha olika
            åsikter om den saken. Mig förefaller det klart att här borde de
            lokala politikerna ha bästa kunskapen om vilka förhållanden som
            gäller och därmed om vilket beslut som det är bra att fatta.
          </note>
          <note>
            Anf. 116 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Det som i allra högsta grad återstår för kommuner
            att besluta om är detta med att klara av helhetssynen. Trots allt
            utgör det här en begränsad del, som det är lätt att skilja av
            och som rör pengarna.
          </note>
          <note>
            Men kommunen måste utifrån lokala förhållanden se till helheten
            för varje enskild hjälpsökande och försöka forma en socialpolitik
            också som en del av andra politikområden. Det är kanske ännu viktigare
            att det görs och att man känner att det finns tillfälle att göra
            det lokalt. Det är alltså fråga om både-och här. Vi kan väl konstatera
            att vi har olika åsikter och knappast kommer längre i det avseendet,
            åtminstone inte i dag.
          </note>
          <note type="speaker">
            Anf. 117 ELISA ABASCAL REYES (mp):
          </note>
          <note>
            Fru talman! Jag skulle vilja tala om en av de motioner som jag
            varit med om att väcka under allmänna motionstiden och som ligger
            mig närmast om hjärtat.
          </note>
          <note>
            Först skulle jag vilja uttrycka min besvikelse över att vår motion
            behandlats i socialutskottet. I första hand tycker jag att det
            handlar om en arbetsmarknadspolitisk åtgärd. Således borde motionen
            bli behandlad i arbetsmarknadsutskottet.
          </note>
          <note>
            Med tanke på hur socialutskottet har behandlat motion 1996/97:So803
            - utskottet skriver helt enkelt att man inte är beredd att tillstyrka
            den; detta utan någon som helst argumentation e.d. - tror jag
            att det skulle ha varit lyckat om motionen hade behandlats just
            i arbetsmarknadsutskottet.
          </note>
          <note>
            Jag behöver inte tala om för utskottets majoritet eller för någon
            annan vilken kris vården och omsorgen i dag lever i. Säkerligen
            känner ni liksom jag, och många med mig, väldigt mycket för dem
            som drabbas hårdast av nedskärningarna. Självklart är det mest
            eftersträvansvärda att vården, omsorgen och utbildningen får de
            resurser som behövs för att det skall gå att ge en så god service
            som möjligt.
          </note>
          <note>
            Vi måste dock också titta på frågan om vilken arbetsmarknad vi
            skall ha i framtiden. I motionen föreslås att staten inrättar
            en fond för arvodering av konsulter inom vård, omsorg och utbildning.
            Målet är att slå två flugor i en smäll. Först och främst vill
            vi som har skrivit motionen försöka skapa en marknad för sådana
            tjänster som det finns ett starkt behov av - ett behov som dock
            inte kan omsättas i verklig efterfrågan, eftersom det saknas ekonomiska
            resurser. Här har vi alltså en imperfektion i marknadsekonomin
            som jag anser att det är ett samhälleligt ansvar att rätta till.
            Det finns en kompetens. Det finns nämligen år av erfarenhet hos
            stora grupper, framför allt hos kvinnor inom nämnda sektorer.
            Däremot finns det få utvecklingsmöjligheter. Framför allt finns
            det få möjligheter att styra den egna yrkesutövningen.
          </note>
          <note>
            I dag tyngs de personer som arbetar inom vård och omsorg framför
            allt av de ordinarie uppgifterna. Jag säger: Låt de här kvinnorna,
            för det är mest kvinnor vi talar om, starta eget vid sidan av!
            Låt arbetslösa få behålla a-kassan och gå in tillfälligt då luckor
            uppstår, varvid de som startar eget kan få tillfälliga uppdrag!
          </note>
          <note>
            De arbetslösa får därmed fotfäste på arbetsmarknaden och kan
            fortsatt ha en fot i verksamheten, samtidigt som en fast anställd
            kan utvecklas och få ett ekonomiskt incitament att verkligen fördjupa
            sin kunskap.
          </note>
          <note>
            Det här är också en väg att sätta etikett på den specialistkompetens
            som hittills varit starkt undervärderad och som inte fått den
            status som den förtjänar.
          </note>
          <note>
            Det är bra med eget företagande för kvinnor. De flesta egenföretagarna
            är ju män. Ett egetföretagande vid sidan av ger också möjlighet
            till att nya vyer öppnas och till att man får ett bättre självförtroende.
          </note>
          <note>
            Jag skulle kunna ge några exempel. Det gäller då tre nivåer.
            Den första nivån - jag tar skolan som exempel - är den direkta
            undervisning som en elev kan få. Det är den resurs som samhället
            står till tjänst med.
          </note>
          <note>
            Den andra nivån inträder när ett barn har ett problem. Då får
            barnet gå till kurator, skolpsykolog eller skolsköterska.
          </note>
          <note>
            Den tredje nivån gäller ett tillfälligt specifikt problem i en
            verksamhet vilket det i dag inte finns någon möjlighet att åtgärda,
            eftersom kommunernas ekonomi är så pressad. Jag talar nu om direkta
            konfliktpunkter som behöver åtgärdas men som på grund av det ekonomiskt
            begränsade utrymmet tyvärr läggs åt sidan.
          </note>
          <note>
            Jag skulle vilja ta upp några motargument mot den modell som
            jag har föreslagit. Det första är att detta är en kommunal angelägenhet
            och att kommunalt självstyre skall gälla. Vi i Miljöpartiet värnar
            mycket starkt om det kommunala självstyret, men det är kommunerna
            och verksamheterna själva som avgör hur och när en konsulttjänst
            behövs. Kommunerna kan inte inom sin verksamhet ha en sådan specialistkompetens.
            Det kommer troligen aldrig att finnas ekonomiskt utrymme för detta.
            Låt oss uppmuntra dem som specialiserar sig och blir verkligt
            bra på någonting.
          </note>
          <note>
            Ett annat argument mot den här modellen skulle vara att den slår
            ut ordinarie jobb. Jag vill först säga att statsunderstödda konsulter
            inte skulle konkurrera med det utbud som i dag finns. Det finns
            i dag nästan ingen efterfrågan på sådana. Den är så oerhört begränsad
            att det inte skulle bli en osjyst konkurrens.
          </note>
          <note>
            Den fond som vi föreslår för utbetalning av de aktuella medlen
            skall vara tidsbegränsad till förslagsvis fem år för att inte
            slå ut ordinarie verksamhet.
          </note>
          <note>
            Ansökningar skall prövas av en myndighet eller av ett kansli
            på ett sådant sätt att den ordinarie verksamhet som kommunen är
            skyldig att ha inte inskränks.
          </note>
          <note>
            Ett annat argument skulle kunna vara ett den här modellen skapar
            en konsultexplosion. Jag tror inte det, eftersom det rör sig om
            begränsade taxor. De flesta verksamheter har redan i dag ett konsultanslag,
            men det förslår inte tillräckligt långt. Antalet timmar som varje
            projekt kan ta i anspråk skall också vara begränsat.
          </note>
          <note>
            Det skulle också kunna sägas att det här skapar byråkrati. Inte
            heller det kan jag hålla med om. Det skulle med enkla regler kunna
            skapas en relativt liten administration för handhavandet av de
            här projekten.
          </note>
          <note>
            Jag var mycket förvånad över att motionen behandlades i detta
            betänkande. Faktum är att det här förslaget inte kräver någon
            ändring av socialtjänstlagen. Kommunen svarar visserligen för
            socialtjänst inom sitt område, men arbetsmarknadspolitiska åtgärder
            och utbildning på högskolenivå, dvs. det som den här motionen
            och modellen syftar till, är inte först och främst kommunala verksamheter.
          </note>
          <note>
            Den stora svagheten med den här motionen är finansieringen. Vi
            har inte föreslagit någon direkt finansieringsmodell eller något
            fast anslag. Vi anser att regeringen skulle kunna utreda det här.
          </note>
          <note>
            Detta var den första sak som jag ville ta upp. Den andra är den
            debatt som i dag har förts om arbetsplikt för ungdomar. Det blev
            riktigt hårresande när socialdemokraternas företrädare Christina
            Pettersson sade beträffande socialbidragstagare som är äldre än
            25 år att det sker en dialog i samförstånd för vuxna bidragstagare.
            Underförstått är någon dialog i samförstånd inte nödvändig när
            det gäller dem som är under 25 år.
          </note>
          <note>
            Christina Pettersson sade också: Vi tycker att det är viktigt
            för vuxna bidragstagare att själva få påverka och vara med om
            att bestämma. Är det inte viktigt för dem som är under 25 år?
            Vi kan konstatera att en ung person har rätt att sitta i Sveriges
            riksdag fr.o.m., som t.ex. i mitt fall, 21 års ålder men inte
            har någon lagstadgad rätt att själv påverka vilka kompetenshöjande
            åtgärder som är lämpliga i det egna fallet.
          </note>
          <note>
            Socialministern talade även om frivillighet i stället för tvång.
            Jag vill här konstatera att den lagändring som föreslås i högsta
            grad innebär ett tvång, eftersom den innefattar en repressalie.
            Låt mig citera ur utskottsbetänkandet:
          </note>
          <note>
            "Enligt den föreslagna 6 d § skall den som utan godtagbart skäl
            avböjer att delta i praktik eller kompetenshöjande verksamhet
            eller utan godtagbart skäl uteblir från sådan verksamhet kunna
            vägras fortsatt försörjningsstöd eller få utgående stöd nedsatt."
          </note>
          <note>
            Vad betyder det här? Ni som står bakom den här lagen blir mig
            i dag svaret skyldig. Inte heller socialministern gav ett svar
            på detta till min kollega. Vad skall de som inte uppfyller det
            här villkoret och blir fråntagna sitt stöd försörja sig på i stället?
            Skall de tigga, skall de stjäla eller skall de svälta ihjäl? Det
            måste ni svara på. Annars kan ni inte införa en sådan här lag.
          </note>
          <note>
            Man kan också undra om det är socialsekreteraren som i samråd
            med länsarbetsnämnden skall avgöra vilken lämplighet olika åtgärder
            har. Har socialsekreteraren kompetensen att styra en annan människas
            framtida yrkesutövning och yrkesliv? Jag känner inte till att
            de har det i så stor utsträckning.
          </note>
          <note>
            Socialministern talade om drogmissbruk och sade i samma andetag
            att ungdomar är de största socialbidragstagarna. Men de flesta
            ungdomar är inte drogmissbrukare, och det verkar därför vara väldigt
            underligt att mot det stora flertalet införa en tvångsåtgärd,
            något som är ett viktigt principiellt avsteg från en tidigare
            politik. Det rör sig alltså inte om ett erbjudande utan om ett
            tvång.
          </note>
          <note>
            Det sista som jag vill ta upp är det faktum att även studenter
            som inte kan få ett feriejobb skall underkastas denna lag, om
            de är mellan 20 och 25 år. Varför skall en socialsekreterare bestämma
            vilken praktik eller annan åtgärd som är kompetenshöjande för
            en person som går tredje året på KTH? Varför får inte ungdomarna
            föra det som Christina Pettersson kallar en dialog i samförstånd
            eller vara med om att bestämma och själva påverka?
          </note>
          <note>
            Jag yrkar bifall till reservation 25 och till reservation 14
            under mom. 8.
          </note>
          <note type="speaker">
            Anf. 118 CHRISTINA PETTERSSON (s):
          </note>
          <note>
            Fru talman! Självklart skall man föra en dialog även med ungdomar
            under 25 år. Att jag inte nämnde det innebär inte att man inte
            skall ha en sådan dialog.
          </note>
          <note>
            För mig är det kanske så självklart att jag inte nämnde det.
          </note>
          <note>
            Det är också viktigt att komma ihåg att Socialstyrelsen och Arbetsmarknadsstyrelsen
            ser över det här och tar ställning till utformningen. Jag tycker
            att socialministern ganska väl utvecklade hur det här kommer att
            gå till och hur man kommer att arbeta med ungdomarna. Jag har
            själv tidigare arbetat med ungdomar, och det är för mig oerhört
            viktigt att man för en dialog, arbetar långsiktigt och ser till
            vilken utbildning, praktik osv. som ungdomarna behöver för att
            komma vidare, undvika att hamna i ett bidragsberoende och i stället
            förbli aktiva.
          </note>
          <note type="speaker">
            Anf. 119 ELISA ABASCAL REYES (mp):
          </note>
          <note>
            Fru talman! Jag måste säga att det här är rent upprörande. Jag
            har en mycket klar uppfattning av hur det replikskiftet såg ut.
            Christina Pettersson anförde då som skäl för att man gick in för
            just denna specifika åldersgrupp att det är viktigt för dem som
            är över 25
          </note>
          <note>
            år att få påverka och vara med om att bestämma. Jag tolkar det
            antingen så, att Christina Pettersson inte gav något argument
            för att man gjorde en speciell avgränsning för dem som är över
            25 år, eller så som jag sade, att detta är viktigare för dem som
            fyllt 26 än för dem som är mellan 20 och 25 år.
          </note>
          <note>
            Jag återkommer gärna till en fortsatt debatt med
          </note>
          <note>
            Christina Pettersson när vi har fått snabbprotokollet.
          </note>
          <note>
            Christina Pettersson är mig vidare svaret skyldig på frågan vad
            de som vägras ersättning skall leva av, om de inte får socialbidrag,
            vilket enligt lagen är den sista utvägen? Skall de tigga, svälta
            eller stjäla?
          </note>
          <note type="speaker">
            Anf. 120 CHRISTINA PETTERSSON (s):
          </note>
          <note>
            Fru talman! Självfallet skall våra ungdomar varken tigga, stjäla
            eller svälta. Som jag hänvisade till utvecklade socialministern
            ganska väl att man i vissa fall kanske måste ta hänsyn till att
            det blir svårigheter, om man inte för en sådan dialog med ungdomen
            som jag tidigare inte nämnde. Vad jag främst vill understryka
            som viktigt är att ungdomar kommer i utbildning, så att de kan
            försörja sig i framtiden.
          </note>
          <note>
            Vi kan tillsammans studera snabbprotokollet och prata om detta.
          </note>
          <note type="speaker">
            Anf. 121 ELISA ABASCAL REYES (mp):
          </note>
          <note>
            Fru talman! Christina Pettersson nämner frivilligheten och att
            åtgärden skulle föregås av en dialog med den unge och säger att
            detta står omnämnt i propositionen. Men i betänkandet finns inget
            sådant omnämnt. Det är betänkandet som gäller, bl.a. Denna dialog
            finns inte reglerad i lagförslaget, att den unge själv skall kunna
            vara med och påverka. Det står att socialsekreterare och socialtjänst
            skall samråda med länsarbetsnämnden, inte med den unge. Det finns
            inget lagreglerat skydd för den unge som innebär en möjlighet
            att själv påverka vad som skall anses vara kompetenshöjande.
          </note>
          <note>
            Det talas om frivillighet. Men varför skall unga som t.ex. är
            tillfälligt arbetslösa vid högskolestudier omfattas av en tvångsåtgärd?
            Det betyder att man vill ha en motprestation för socialbidraget.
            Det anspelar på värderingen att man skall göra rätt för sig -
            jobbar du inte, så får du inte något att äta. Det leder till en
            principiellt viktig diskussion om arbetstagarens utsatthet.
          </note>
          <note>
            Christina Pettersson sade slutligen att våra ungdomar självfallet
            inte skall svälta, tigga eller stjäla.
          </note>
          <note>
            Men vad skall de då göra, om de blir av med stödet?
          </note>
          <note>
            Vad skall de göra?
          </note>
          <note type="speaker">
            Anf. 122 CHRISTINA PETTERSSON (s):
          </note>
          <note>
            Fru talman! Det kan vara intressant att fördjupa sig i denna
            diskussion när utredningen från Socialstyrelsen och Arbetsmarknadsstyrelsen
            är klar och vi vet hur åtgärderna är utformade och kan ta fasta
            på det.
          </note>
          <note>
            Socialministern utvecklade också detta med studerande ungdomar
            som får socialbidrag på somrarna.
          </note>
          <note>
            Hon sade att man kanske skall ha studiebidrag på sommaren också.
            Man måste försöka hitta lösningar.
          </note>
          <note>
            Det är inte rimligt att ha socialbidrag under sommaren. Det viktigaste
            även för den gruppen ungdomar är att de får jobb under sommaren
            och får erfarenhet av att arbeta.
          </note>
          <note type="speaker">
            Anf. 123 ELISA ABASCAL REYES (mp):
          </note>
          <note>
            Fru talman! Om jag sade att det var upprörande förut, är det
            här dubbelt upprörande. Det visar sig här att man fattar beslut
            om ett principiellt viktigt avsteg från nuvarande socialpolitik
            och grundläggande värderingar. Ändå säger Christina Pettersson
            att vi skall avvakta vidare utredningar för att se hur åtgärderna
            skall organiseras. Man har alltså ingen kontroll och vet inte
            vad dessa bestämmelser kommer att få för verkan. Man har fortfarande
            inte tänkt färdigt om vad som egentligen skall gälla för ungdomar
            som är sommarlediga men inte kan försörja sig. Man måste väl tänka
            igenom det först, innan man gör ett så viktigt principiellt avsteg
            att de ungdomarna skall omfattas av en tvångsåtgärd för att få
            grundläggande mänskliga behov täckta.
          </note>
          <note>
            Jag vill ge förslaget djupt underkänt. Jag hoppas att debatten
            i samhället fortsätter å det intensivaste.
          </note>
          <note>
            När samhällsklimatet hårdnar är det olyckligt att de som har
            det svårast, t.ex. invandrare och ungdomar, är de som först kommer
            att omfattas av tvångsåtgärder och därmed utpekas som en belastning
            för samhället.
          </note>
          <note>
            Denna politik är direkt ungdomsfientlig. Varför har man inte
            tittat på den ungdomspolitiska utredningens förslag om ungdomslön
            i stället? Varför detta tvång?
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 3 juni.)
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            Konstitutionsutskottets betänkande
          </note>
          <note>
            1996/97:KU25 Granskning av statsrådens tjänsteutövning och regeringsärendenas
            handläggning
          </note>
          <note>
            Utrikesutskottets betänkande
          </note>
          <note>
            1996/97:UU13 Verksamheten inom Europeiska unionen under 1996
          </note>
          <note>
            Jordbruksutskottets betänkande
          </note>
          <note>
            1996/97:JoU20 Miljöarbetet inom EU
          </note>
          <note>
            14 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 2 juni
          </note>
          <note>
            1996/97:590 av Per Lager (mp) till miljöministern
          </note>
          <note>
            Kynnefjäll
          </note>
          <note>
            1996/97:591 av Agne Hansson (c) till utrikesministern
          </note>
          <note>
            Den turkiska militära interventionen i Nord-Irak
          </note>
          <note>
            1996/97:592 av Ingrid Näslund (kd) till statsrådet
          </note>
          <note>
            Pierre Schori
          </note>
          <note>
            Uppföljning av asylsökande som utvisats
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 10 juni.
          </note>
          <note>
            15 § Kammaren åtskildes kl. 16.43.
          </note>
          <note>
            Förhandlingarna leddes av talmannen från sammanträdets början
            t.o.m. 7 §
          </note>
          <note>
            anf. 39, av andre vice talmannen därefter till ajourneringen
            kl. 11.37, av talmannen därefter t.o.m. 12 § anf. 73 (delvis)
            och av andre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
