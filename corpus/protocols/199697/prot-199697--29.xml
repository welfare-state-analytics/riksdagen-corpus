<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--29</head>
          <docDate when="1996-11-19 00:00:00">1996-11-19 00:00:00</docDate>
        </div>
      </front>
      <body>
        <div>
          <note>
            18.00 - 20.14
          </note>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------
          </note>
          <note>
            1 § Meddelande om svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 1996/97:53
          </note>
          <note>
            Till riksdagen
          </note>
          <note>
            Interpellation 1996/97:53 av Eva Zetterberg om
          </note>
          <note>
            Afghanistan.
          </note>
          <note>
            Interpellationen kommer att besvaras tisdagen den
          </note>
          <note>
            26 november 1996.
          </note>
          <note>
            Skälet till dröjsmålet är arbetsanhopning.
          </note>
          <note>
            Stockholm den 14 november 1996
          </note>
          <note>
            Pierre Schori
          </note>
          <note>
            2 § Svar på interpellation 1996/97:61 om
          </note>
          <note>
            Schengenkonventionen
          </note>
          <note>
            Anf. 1 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Bengt Hurtig har frågat om Sverige i
          </note>
          <note>
            Schengenförhandlingarna ställt krav på insyn och kontroll från
            riksdagen av exekutivkommitténs verksamhet och vilket resultatet
            i så fall blivit. Han har också frågat om när Schengenregelverket
            kommer att bli tillgängligt för riksdagens ledamöter.
          </note>
          <note>
            Schengensamarbetet är mycket värdefullt för oss.
          </note>
          <note>
            Det medför fri rörlighet för människor. Det innebär att vi under
            alla omständigheter kan bibehålla den nordiska passfriheten och
            fria rörligheten. Det betyder dessutom att vi får större möjligheter
            att bekämpa internationell brottslighet.
          </note>
          <note>
            Jag skall strax besvara Bengt Hurtigs konkreta frågor, men låt
            mig först kommentera några saker som påstås i hans inledning och
            som inte är riktiga.
          </note>
          <note>
            Bengt Hurtig påstår att Schengensamarbetets exekutivkommitté,
            alltså dess beslutande organ på ministernivå, har unika befogenheter
            på så sätt att kommittén skulle fatta beslut som fastställer gällande
            rätt i medlemsstaterna och att besluten dessutom skulle vara bindande
            för enskilda individer. Detta är alltså inte korrekt.
          </note>
          <note>
            Enligt artikel 131 i konventionen är exekutivkommitténs huvudsakliga
            uppgift att kontrollera att konventionen efterlevs av medlemsstaterna.
            I ett par särskilt angivna fall skall exekutivkommittén också
            utfärda tillämpningsföreskrifter, bl.a. för konsulära ärenden.
            Det är här fråga om föreskrifter som reglerar den rent praktiska
            hanteringen, dvs. bestämmelser som hos oss i regel ligger på myndighetsnivå.
            Exekutivkommittén skapar således inte ny rätt som går utöver staternas
            åtaganden enligt själva konventionen, inte heller utfärdar den
            rättsakter som är bindande för enskilda. Den har alltså inte samma
            uppgifter som rådet har inom EU:s första pelare, dvs. EG, vilket
            verkar vara Bengt Hurtigs uppfattning.
          </note>
          <note>
            I stället är Schengensamarbetet ett vanligt konventionsbaserat
            mellanstatligt samarbete. Alla beslut i exekutivkommittén skall
            vara enhälliga. Varje land har med andra ord vetorätt. Besluten
            är visserligen ofta folkrättsligt bindande för Sverige som stat,
            men för att få nationellt genomslag - i den mån det behövs
          </note>
          <note>
            - krävs att beslutet genomförs på det nationella planet. Detta
            sker hos oss genom lag beslutad av riksdagen, regeringsförordning
            eller myndighetsföreskrifter.
          </note>
          <note>
            Redan härigenom är de nationella beslutsorganen -
          </note>
          <note>
            bl.a. riksdagen - tillförsäkrade inflytande över
          </note>
          <note>
            Schengenregelverkets utveckling.
          </note>
          <note>
            Vad är det då för typ av beslut som exekutivkommittén fattar?
          </note>
          <note>
            Jo, de flesta besluten är av handbokskaraktär. De riktar sig
            således till staterna och deras myndigheter och inte i något fall
            till enskilda personer, även om enskilda naturligtvis någon gång
            indirekt kan komma att beröras. För att genomföra besluten kommer
            det hos oss i de flesta fall att vara tillräckligt med myndighetsföreskrifter.
          </note>
          <note>
            Så till Bengt Hurtigs frågor. De två första frågorna gäller vilka
            krav som Sverige har drivit i Schengenförhandlingarna beträffande
            insyn och kontroll från riksdagens sida i exekutivkommitténs arbete
            och vilka resultat detta har givit. Här vill jag först, som en
            kommentar till Bengt Hurtigs hänvisning till det holländska parlamentets
            krav på förhandsinsyn, säga att detta krav har sin grund i den
            verkan som redan ett internationellt åtagande i sig har i Nederländerna.
            Ett sådant åtagande betraktas där som omedelbart gällande rätt
            och kräver inte - som i Sverige - att särskilda genomförandebestämmelser
            utfärdas.
          </note>
          <note>
            Vad så gäller förhållandena hos oss är det till en början så
            att regeringen fortlöpande lämnar information om pågående Schengenfrågor
            till riksdagens fackutskott. Dessutom samråder regeringen med
            riksdagens EU-nämnd inför beslut och diskussioner i exekutivkommittén
            på samma sätt som regeringen gör inför EU-rådsmöten i frågor som
            rör det mellanstatliga samarbetet inom EU:s s.k. tredje pelare.
            Denna ordning, med samråd också i Schengenfrågor, tillämpas fr.o.m.
            den 1 maj i år, då Sverige inträdde som observatör i Schengensamarbetet.
            Genom detta arrangemang har riksdagen möjlighet att fortlöpande
            lämna synpunkter på frågor som står på dagordningen för exekutivkommitténs
            arbete.
          </note>
          <note>
            Bengt Hurtig har också frågat när riksdagsledamöterna får tillgång
            till hela Schengenregelverket.
          </note>
          <note>
            Grunddokumenten, alltså konventionerna från 1985
          </note>
          <note>
            och 1990, finns allmänt tillgängliga, förutom på alla officiella
            språk också i inofficiella engelska och svenska översättningar.
            Arbetet med att få fram officiella svenska översättningar av konventionen
            pågår för närvarande och kommer att avslutas i samband med undertecknandet
            av anslutningsfördraget. Vad gäller Schengenregelverket i övrigt,
            dvs. exekutivkommitténs samlade beslut, handböcker, m.m., finns
            det i regeringskansliet. Det är i alla väsentliga delar översatt
            till svenska. En uppsättning av dessa dokument finns numera också
            hos riksdagens EU-nämnd.
          </note>
          <note type="speaker">
            Anf. 2 BENGT HURTIG (v):
          </note>
          <note>
            Fru talman! Jag vill tacka för svaret. Jag får konstatera att
            något direkt klart svar inte ges på frågorna.
          </note>
          <note>
            Men jag får ett indirekt svar på den första frågan, om
          </note>
          <note>
            Sverige i Schengenförhandlingarna har drivit krav på insyn och
            kontroll från riksdagen. Där tolkar jag svaret som ett nej. I
            och med det faller också den andra frågan, som syftade på resultat.
          </note>
          <note>
            Schengenregelverket har i viss mening blivit tillgängligt för
            någon timme sedan då det kom till riksdagen och låstes in i EU-nämndens
            kassaskåp därför att de hemliga delarna anses finnas bland dokumenten.
            Det finns heller ingen förteckning där man klart kan urskilja
            de sekretessbelagda delarna. Men jag vill fråga: Innebär detta
            att allmänhet, journalister och vilken riksdagsledamot som helst
            har tillgång till
          </note>
          <note>
            Schengenregelverket genom att besöka EU-nämnden?
          </note>
          <note>
            Det är en kompletterande fråga.
          </note>
          <note>
            Laila Freivalds säger också att Schengenkonventionen kommer att
            ha stort värde för oss. Den kommer att medföra fri rörlighet för
            svenska medborgare inom
          </note>
          <note>
            Schengenområdet.
          </note>
          <note>
            Jag vill påpeka att 138 av de 142 paragraferna handlar om annat
            än fri rörlighet. De handlar om kontroll, visumregler, spärrlistor,
            villkor för rörelsefrihet, personregister, diskret övervakning,
            förebyggande av hot mot allmän ordning och inre säkerhet, osv.
            Jag tycker att det vore mer rättvisande att kalla
          </note>
          <note>
            Schengenkonventionen för en polissamarbetskonvention.
          </note>
          <note>
            Laila Freivalds säger också att den inte är bindande för enskilda
            individer. Det har jag inte heller påstått. Jag sade att den är
            riktad mot enskilda. Att den är riktad till enskilda individer
            tycker jag också gäller brottsbalken. Den är riktad till domstolar,
            åklagare och polis, som har att hantera den svenska lagen. Men
            den uppfattas också rimligen som bindande för enskilda individer.
          </note>
          <note>
            Laila Freivalds säger dessutom att jag har läst fel i artikel
            131. Jag tycker kanske att det är tvärtom. Det framgår rätt klart
            i den här artikeln att det handlar om att exekutivkommittén skall
            se till att implementera
          </note>
          <note>
            Schengenkonventionen och, det har sagts bl.a. av den s.k. Meijerskommittén
            i Holland, samma sak gäller naturligtvis i Sverige.
          </note>
          <note>
            Denna Meijerskommitté i Holland kommer med stöd av implementeringsöverenskommelsen
            att fungera som Schengens administrativa organ och kan besluta
            om den europeiska lagstiftning som är nödvändig för tillämpning
            av implementeringsöverenskommelsen och på så sätt inrätta en europeisk
            etableringsrätt och införa stora delar av en europeisk straffrätt.
            Det är möjligt att man där går litet väl långt, men i princip
            gäller den här inriktningen.
          </note>
          <note>
            Likadana synpunkter har framförts också av den holländska regeringsrätten
            och av den franska senaten. Den franska Europaministern Elisabeth
            Guigou åtog sig på sin tid på uppdrag av regeringen att se till
            att parlamentet skulle konsulteras innan tillämpningsbestämmelserna
            antogs.
          </note>
          <note>
            Jag konstaterar att svaret på den första frågan är nej och att
            den andra frågan faller. Jag skulle vilja få kommentarer till
            de synpunkter som jag framfört på allmänhetens möjligheter att
            ta del av de här handlingarna.
          </note>
          <note>
            Anf. 3 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Jag beklagar att Bengt Hurtig inte tycker att han
            fick någon klart svar på sina frågor. Jag tyckte att det var så
            klart som det över huvud taget kunde bli. Men vill man inte förstå,
            så förstår man naturligtvis inte.
          </note>
          <note>
            Låt mig gå över till den konkreta frågan om allmänhetens tillgång
            till regelverket. Det är varje myndighet som har den av någon
            begärda handlingen som har att göra bedömning av om den handlingen
            skall utlämnas. Man skall tillämpa svenska regler för sekretess
            när man bedömer i vilken utsträckning handlingen kan lämnas ut
            eller inte.
          </note>
          <note type="speaker">
            Anf. 4 BENGT HURTIG (v):
          </note>
          <note>
            Fru talman! Jag får tacka för den delen av svaret.
          </note>
          <note>
            Laila Freivalds säger också att det är fråga om en mellanstatlig
            överenskommelse och att vi nationellt skall besluta om den lagstiftning
            som kan bli följden av denna. Jag uppfattar det så att om riksdagen
            ratificerar Schengenkonventionen är vi bundna att också anta framtida
            nationella lagar som är nödvändiga för att genomföra konventionens
            bestämmelser och exekutivkommitténs beslut.
          </note>
          <note>
            Det är orimligt att vi först ratificerar en konvention, som en
            följd av vilken vi skall anta en nationell lag, men sedan plötsligt
            säger att vi inte kan anta någon sådan lag.
          </note>
          <note>
            Jag skall ge ett konkret exempel. I Schengenkonventionens artikel
            26:2 förbinder sig medlemsstaterna att införa sanktioner mot transportföretag
            som transporterar otillräckligt dokumenterade passagerare till
          </note>
          <note>
            Schengenterritoriet. Denna bestämmelse uppfattar jag som folkrättsligt
            bindande i och med att vi har ratificerat konventionen.
          </note>
          <note>
            Vi måste rimligen också stifta en svensk lag med bestämmelser
            som reglerar transporter av personer som man anser otillräckligt
            dokumenterade. Riksdagen kan såvitt jag förstår då inte längre
            vägra att fatta ett sådant beslut utan måste genomföra den här
            lagen.
          </note>
          <note>
            Det kan naturligtvis leda till komplikationer. Vi ser för övrigt
            vilka komplikationer det har lett till i
          </note>
          <note>
            Frankrike, som vägrar att avskaffa t.o.m. de inre gränskontrollerna.
            Frankrike är ju redan ett Schengenland.
          </note>
          <note>
            Jag reste under 1995 varje månad mellan Tyskland och Frankrike.
            Plötsligt införde Frankrike gränskontroller, och man tittade in
            i vår bil för att se vilka som fanns där inne. Detta har man möjlighet
            att göra under en kortare period, när man anser att det råder
            en undantagssituation, men man har nu gått långt utöver tiden.
          </note>
          <note>
            Frankrikes beteende har accepterats, och man kräver från Frankrikes
            sida att grannländerna skall vidta en mängd polisiära åtgärder
            och öka kontrollen för att man skall släppa gränspasseringen fri
            igen. Det här visar vilken egendomlig situation man hamnar i när
            det inte finns en stabil grund för hela det här rättssystemet.
          </note>
          <note>
            Laila Freivalds anför att det bara är för visst konsulärt samarbete
            som man skall stifta bestämmelser i tillämpningsföreskrifterna.
            Hon säger "bara", men det är inte så litet. Det gäller bl.a. visumpraktiken
            och kampen mot icke önskvärd invandring, det gäller den praktiska
            verkställigheten av konventionens stränga kontrollkrav vid de
            yttre gränserna och det gäller utbytet av känsliga persondata
            enligt Schengenkonventionen genom det s.k. Sirene-systemet, som
            innehåller väldiga mängder av känslig information om personer.
          </note>
          <note>
            Det här är alltså ett viktigt område, och jag anser att det är
            av yttersta vikt att parlamentet har insyn i hur de här frågorna
            hanteras.
          </note>
          <note>
            Anf. 5 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! I samband med vårt observatörsskap i
          </note>
          <note>
            Schengen har vi naturligtvis gått igenom vad konventionen kräver
            av Sverige. I samband med det har naturligtvis också de övriga
            Schengenländerna fått tillfälle att ställning till hur svensk
            lagstiftning fungerar i olika avseenden som konventionstexten
            täcker.
          </note>
          <note>
            Vi har gjort bedömningen att det är i ytterst få avseenden som
            vi har anledning att ändra vår lagstiftning.
          </note>
          <note>
            Vad gäller det exempel som Bengt Hurtig tog när det gällde transportföretagens
            ansvar är bedömningen från Schengenstaternas sida att svensk lagstiftning
            inte i något avseende behöver ändras utan uppfyller konventionstextens
            krav.
          </note>
          <note>
            Vad över huvud taget gäller anpassningen till
          </note>
          <note>
            Schengenkonventionens krav har naturligtvis varje land att bedöma
            i vilken utsträckning man kan uppfylla dessa krav. Vi har i detta
            sammanhang en mycket speciell situation i Frankrike, som Bengt
            Hurtig tog upp. Jag skulle vilja kommentera den för att markera
            vilket utrymme medlemsstaterna har att agera även inom ramen för
            sin Schengenmedverkan.
          </note>
          <note>
            Anledningen till att Frankrike upprätthåller särskilda krav i
            förhållande till Beneluxländerna - det är bara i förhållande till
            dessa som man gör det - är att man fruktar för ett alltför fritt
            inflöde av narkotika i
          </note>
          <note>
            Frankrike. Det är skälet till att man vill ha en högre kontrollnivå
            vid gränsen till dessa länder. Den behåller man tills man uppnår
            en situation där risken för en okontrollerad införsel av narkotika
            upphör.
          </note>
          <note>
            Jag tycker att det är rätt att Frankrike har möjligheten att
            agera på det viset, men jag förstår inte riktigt vad det från
            Bengt Hurtigs utgångspunkter innebär för
          </note>
          <note>
            Sveriges deltagande i Schengensamarbetet. Vår strävan med samarbetet
            är att både åstadkomma en ökad fri rörlighet och samtidigt naturligtvis
            upprätthålla kontrollfunktioner som gör det möjligt för oss att
            ingripa mot t.ex. personer som begår brott.
          </note>
          <note>
            När det gäller exekutivkommitténs uppgift anser tydligen Bengt
            Hurtig fortfarande att kommittén har i uppdrag att reglera olika
            förhållanden, t.ex. hanteringen av känsliga uppgifter. Men jag
            vill en gång till understryka, som jag sade i mitt svar, att exekutivkommittén
            inte har några befogenheter som går utanför konventionstexten.
            Det är den som vårt land är bundet av.
          </note>
          <note>
            Exekutivkommitténs uppgift när det gäller hanteringen av de olika
            åligganden som skall ingå i det informationssystem som länderna
            tillsammans skall använda för att kunna upprätthålla den kontroll
            som man har avtalat om är att säkerställa att behandlingen av
            uppgifterna sker på ett rättssäkert, korrekt och bra sätt. Vilka
            uppgifter som skall hanteras avgörs i varje enskilt lands regelverk.
          </note>
          <note>
            Exekutivkommitténs uppgift är bl.a. att i sitt regelverk föra
            in en uppgift om de olika ländernas materiella rätt i olika avseenden,
            så att den skall vara lättillgänglig för de andra staterna, men
            icke att själv reglera frågorna vidare. Den skall enbart ange
            praktiska regler för hur dessa uppgifter, som regleras av nationell
            lagstiftning, skall hanteras i det gemensamma informationssystemet.
          </note>
          <note type="speaker">
            Anf. 6 BENGT HURTIG (v):
          </note>
          <note>
            Fru talman! Schengenkonventionen innehåller å ena sidan ganska
            många detaljerade bestämmelser, å andra sidan vagt formulerade
            policyåtaganden. Det är, som jag ser det, först när man med tillämpningsföreskrifter
            kan fylla de här åtagandena med ett konkret innehåll som detta
            får karaktären av en lagstiftning.
          </note>
          <note>
            Denna lagstiftning har tidigare utförts av parlament och reglerats
            av domstolar. Här är det så att säga den exekutiva makten som
            tar sig rätten att fylla åtaganden med ett regelverk. Jag tror
            att detta kommer att visa sig få en avsevärd betydelse.
          </note>
          <note>
            Suddigheten i denna lagstiftning leder i realiteten som jag sade
            till en förflyttning av makt från parlament och domstolsväsende
            till den verkställande myndigheten. Hur skall man t.ex. konkretisera
            beskrivningarna av hot mot den inre säkerheten och den allmänna
            ordningen? Såvitt jag förstår kommer det att preciseras i exekutivkommittén.
          </note>
          <note>
            Skulle vi få ett bra samarbete och en stark involvering av parlamentet
            i dessa frågor borde det, redan när den centrala gruppen har utformat
            och lägger fram sina förslag, finnas information om dem i de av
            våra fackutskott som är behöriga, så att de kan bedöma vikten
            av att förslagen hanteras genom parlament eller myndigheter och
            sedan reagera.
          </note>
          <note>
            Detta är visserligen beslut av handbokskaraktär, men de kommer
            att få en mycket stor betydelse för den framtida hanteringen,
            inte minst vad gäller kontrollen vid våra yttre gränser.
          </note>
          <note>
            Anf. 7 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Med anledning av vad Bengt Hurtig har sagt delvis
            här måste jag försöka vara tydlig och dessutom med största allvar
            understryka en sak som tydligen Bengt Hurtig har missuppfattat
            totalt.
          </note>
          <note>
            Exekutivkommittén har inga befogenheter som kan jämställas med
            lagstiftning. Bengt Hurtig sade att det var verksamhet med karaktär
            av lagstiftning man ägnar sig åt. Det är totalt fel. Mera fel
            kan det inte vara. Är det fråga om lagar så är det svenska riksdagen
            som stiftar dem. Ta som ett exempel frågan om vem som bestämmer
            vad som utgör ett hot mot ordningen och som t.ex. kan ligga till
            grund för bedömning av att en viss person inte får tillträde till
            landet.
          </note>
          <note>
            Det är icke Schengenavtalet som avgör vilken typ av personer
            det handlar om. Det är icke exekutivkommittén som i något av sina
            regelverk fastställer det, utan det är svensk lag, såsom vi känner
            den redan i dag, som ligger till grund för att uppgifterna över
            huvud taget finns i våra nationella informationssystem i dag.
          </note>
          <note>
            Det enda som händer är att denna information också förs vidare
            in i det gemensamma informationssystemet.
          </note>
          <note>
            Bedömningen av vad som alltså är ett hot och hur olika personer
            skall hanteras har vi redan i Sverige tagit ställning till genom
            den lagstiftning vi har som riksdagen har tagit ställning till.
          </note>
          <note>
            När det gäller information om den vidare utvecklingen av att
            få Schengensamarbetet att fungera i praktiken informeras fackutskotten
            i riksdagen regelmässigt. Vi använder som jag sade i mitt svar
            samma principer som vi använder när det gäller det mellanstatliga
            samarbetet inom ramen för Tredje pelaren.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 1996/97:49 om förnyad satsning mot
            droger och kriminalitet
          </note>
          <note>
            Anf. 8 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Widar Andersson har frågat mig om vilka initiativ
            som regeringen kommer att ta när det gäller satsning mot droger
            och kriminalitet.
          </note>
          <note>
            Det finns i dag, som Widar Andersson anger, oroande tendenser
            som visar att alkoholen är på väg tillbaka som berusningsmedel
            långt ner i åldrarna.
          </note>
          <note>
            Med en sådan utveckling kan man befara att intresset för att
            experimentera med andra droger som narkotika kan komma att öka.
            Vi har också fått en del oroande rapporter som att ungdomars avståndstagande
            till olika typer av droger är på väg att luckras upp och att ungdomar
            i ökad utsträckning numera är öppnare för och mer nyfikna på olika
            typer av droger.
          </note>
          <note>
            Liksom Widar Andersson är jag och övriga ledamöter i regeringen
            mycket oroade av de beskrivna tendenserna. Olika initiativ har
            tagits under de senaste åren för att motverka dessa tendenser.
          </note>
          <note>
            Till följd av ett regeringsuppdrag har en nationell ledningsgrupp
            tagit fram en nationell handlingsplan för alkohol- och drogförebyggande
            insatser. Regeringen har beviljat Folkhälsoinstitutet sammanlagt
          </note>
          <note>
            110 miljoner kronor utöver ordinarie anslag för att genomföra
            handlingsplanen som framför allt tar fasta på en lokal och regional
            kraftsamling av de förebyggande insatserna. I budgetpropositionen
            aviserar regeringen att vi även fortsättningsvis avser avsätta
            medel i storleksordningen 30 miljoner kronor per år i ytterligare
            stöd till framför allt det lokala alkohol- och drogförebyggande
            arbetet. Ur Allmänna Arvsfonden ställs vidare 15 miljoner kronor
            till Folkhälsoinstitutets förfogande för stöd till olika ideella
            organisationers alkohol- och drogförebyggande barn- och ungdomsprojekt.
          </note>
          <note>
            Även om insatserna på nationell nivå är av stor betydelse skall
            tyngdpunkten i det alkohol- och drogförebyggande arbetet ligga
            i det lokala och regionala arbetet. Detta betonas också i den
            nationella handlingsplanen. Kommunernas nya roll på alkoholområdet
            har också resulterat i att kommunerna i stor utsträckning nu håller
            på med att utveckla lokala alkohol- och drogpolitiska handlingsprogram
            som regeringen har givit Svenska Kommunförbundet särskilda medel
            för att stimulera utvecklingen av.
          </note>
          <note>
            På motsvarande sätt pågår ett arbete med att föra ut regeringens
            nationella brottsförebyggande program. En särskild kommitté arbetar
            under 1996-1998
          </note>
          <note>
            med att stödja utvecklingen av lokala brottsföregyggande program.
            För detta har regeringen avsatt
          </note>
          <note>
            10 miljoner kronor per år i tre år.
          </note>
          <note>
            De särskilda utvecklingsmedel om 50 miljoner kronor som finns
            på länsstyrelserna föreslås också framdeles kunna användas för
            att stimulera det alkohol- och drogförebyggande arbetet i kommunerna.
          </note>
          <note>
            Regeringen har dessutom utbetalat 8 miljoner kronor till Rikspolisstyrelsen
            för att de skall kunna användas till olika lokala och regionala
            samarbetsprojekt mellan närpolisverksamhet, socialtjänst och länsstyrelser
            för att försvåra och förhindra den olovliga sprithanteringen.
            Medlen skall användas till samarbetsprojekt som framför allt vänder
            sig till ungdomsgrupperna.
          </note>
          <note>
            Regeringen ser med stort allvar på uppgifterna om en drogliberalare
            inställning bland ungdomar. Huvudinriktningen för drogpolitiken
            måste vara att på alla sätt motarbeta en ökad droganvändning bland
            ungdomar. Den drognegativa inställning som i dag ändå omfattas
            av majoriteten av svenska ungdomar är inte given en gång för alla.
            Därför instämmer jag i
          </note>
          <note>
            Widar Anderssons propå om behovet av en nysatsning mot droger
            och kriminalitet och om vårt särskilda ansvar för ungdomarna.
            Nysatsningen kan och bör ske med stöd av de initiativ jag redogjort
            för i mitt svar.
          </note>
          <note>
            Många av de exempel på åtgärder som Andersson tar upp är jag
            beredd att ställa mig bakom. Jag kommer redan i december att kalla
            till ett rådslag för att diskutera olika initiativ på alkohol
            och drogområdet.
          </note>
          <note>
            Jag inbjuder Widar Andersson att delta i detta.
          </note>
          <note>
            Under januari månad planerar jag dessutom en större hearing med
            framför allt företrädare för olika ungdomsorganisationer för att
            lyssna på ungdomarna själva om vad det är som händer och vilka
            åtgärder ungdomarna efterlyser och kan bidra med för att komma
            till rätta med dessa allvarliga problem.
          </note>
          <note>
            Widar Andersson tar även upp att skolan bör förstärkas i det
            förebyggande arbetet. Jag vill här passa på att nämna att skolministern
            tillsatt en arbetsgrupp om skolans värdegrund med företrädare
            från olika departement och myndigheter. Arbetsgruppen har till
            uppgift att samla de kunskaper som finns på området, bl.a. från
            BRÅ, Folkhälsoinstitutet, Skolverket och
          </note>
          <note>
            Barnombudsmannen, och göra den tillgänglig och anpassad till
            skolans arbetssätt. Arbetsgruppen skall ha slutfört sitt arbete
            den 30 juni 1997.
          </note>
          <note type="speaker">
            Anf. 9 WIDAR ANDERSSON (s):
          </note>
          <note>
            Fru talman! Jag tackar socialministern för svaret.
          </note>
          <note>
            Drogliberala stämningar eller mer tillåtande attityder till narkotika
            och andra droger kommer inte av sig själv. Man kan säga att de
            rör sig trendvis, men de uppmuntras också. Jag har inför den här
            interpellationen bl.a. ägnat mig åt att studera de kommersiella
            krafterna bakom legaliseringen av narkotika. Bl.a. ser man att
            den store finansmagnaten, George Soros, är den störste enskilde
            finansiären bakom legaliseringssidan i de folkomröstningar som
            i början av november sade ja till en legalisering av marijuana
            i Californien och Arizona. Detta är samme George Soros, en mycket
            stor aktieägare i Banco de Colombia, som nyligen, 1994, fick mycket
            stora böter för sitt samröre med en narkotikakartell.
          </note>
          <note>
            Det finns ett starkt kommersiellt tryck i Europa och i USA. Det
            finns också ett allt starkare kulturellt tryck som jag märker.
            Vi ser det i modeindustrin, i en del av datatidningarna, hos en
            sådan som kulturradikalen Nina Lekander, som i Expressen hyllar
            Hollands tillåtande narkotikapolitik och i Gudrun Schymans flirt
            med raveknarkarna. Det finns alltså ett starkt kulturellt och
            kommersiellt tryck på ungdomarna att så att säga öppna sina sinnen
            för både nya och gamla droger.
          </note>
          <note>
            När jag tar del av socialministerns svar ser jag att regeringen
            gör väldigt mycket på en rad olika områden. Men det ger ett spretigt
            intryck. Vi har bredden, men har vi spetsen? Det görs insatser
            inom vård, skola, frivilliga krafter, internationell samverkan,
            kommunförbund, ungdomsorganisationer osv., men hur är det med
            spetsen? I min interpellation lyfte jag fram frågan om behovet
            av en särskild stab, avdelning, som en del andra regeringar alltmer
            går över till i kampen mot narkotika och därtill relaterad kriminalitet.
          </note>
          <note>
            Det handlar om att göra största möjliga medborgarnytta. I undersökning
            efter undersökning i Sverige såväl som i de övriga EU-länderna
            och de centraleuropeiska länderna är de frågor som medborgarna
            år efter år sätter högst upp när de skall lista vilka frågor de
            tycker att politikerna skall utveckla till samarbete den yttre
            miljön, dvs. miljöförstöringen av luft, skog och vatten, och den
            inre miljön, nämligen den otrygghet man känner med ett utbrett
            narkotikamissbruk och kriminalitet. Det finns alltså ett medborgerligt
            uppdrag, där vi har hunnit en bit men där jag tror att vi på allvar
            måste skärpa våra insatser.
          </note>
          <note>
            Jag kommer att i mitt nästa inlägg peka på, utöver denna särskilda
            stab och avdelning som jag tycker är viktig att diskutera, också
            behovet av något slags skyddslagstiftning för ungdom. Vi måste
            ta vårt vuxenansvar på allvar.
          </note>
          <note>
            I dag riktar sig mycket av exploateringen av nya och gamla droger
            just mot ungdom. Samma gäller allt ifrån alkoläsk på Systembolaget
            till lättare och designade droger, dansdroger och produkter från
            modeoch parfymindustrin. Jag tror att det behövs en speciell skyddslagstiftning
            för ungdom.
          </note>
          <note type="speaker">
            Anf. 10 GUN HELLSVIK (m):
          </note>
          <note>
            Fru talman! Narkotikamissbruket är ett allvarligt och mycket
            svårlöst problem. Vi moderater har alltid förordat en restriktiv
            narkotikapolitik. Den strikta hållning som vi har haft har efter
            hand fått ett mycket brett stöd och har också varit relativt framgångsrik.
          </note>
          <note>
            Som både socialministern och Widar Andersson nämnt har vi emellertid
            på senare tid fått varningar om att narkotikamissbruket successivt
            ökar bland våra unga. Det är därför angeläget att positionerna
            mot narkotika flyttas fram ytterligare.
          </note>
          <note>
            Under de borgerliga regeringsåren infördes möjligheten att utföra
            blod- och urinprov på personer som misstänks använda narkotika.
            Avsikten med denna lagändring var att skapa förutsättningar för
            att innan ett missbruk blivit etablerat kunna ingripa med åtgärder
            av olika slag. För att prov skall kunna tas måste missbrukaren
            ha uppnått straffmyndighetsåldern.
          </note>
          <note>
            Även om socialdemokraterna i riksdagen gick emot vårt förslag
            uppfattar jag att det nu är accepterat, eftersom denna lagändring
            inte har rivits upp.
          </note>
          <note>
            I dag kan vi se att missbruket kryper allt längre ner i åldrarna.
            Därför har vi moderater nu föreslagit att lagen ändras så att
            prov får tas även på personer under 15 år när misstanke föreligger
            om att den unge använt narkotika. Är socialministern beredd att
            arbeta för en sådan lagändring?
          </note>
          <note>
            I dag kan knappast någon ung människa undgå att få information
            om narkotika och dess risker. Detta är positivt. Det bör fortsätta,
            men det måste också utvecklas. Widar Anderssons tankar i denna
            fråga kan jag helt ställa mig bakom.
          </note>
          <note>
            Samtidigt måste man vara medveten om att för den unge är frågan
            om narkotikabruk för egen del oftast avlägsen och förhoppningsvis
            främmande när informationen ges. Däremot har föräldrar ofta bristfälliga
            kunskaper om narkotika, dess symtom och verkningar. Detta är en
            allvarlig brist, eftersom föräldrarna är de som finns till hands
            när den unge eventuellt prövar narkotika. Möjligheterna att på
            ett tidigt stadium upptäcka ett bruk är störst om föräldrarna
            har tillräckliga kunskaper.
          </note>
          <note>
            Vi moderater har därför föreslagit att regeringen skyndsamt tar
            initiativ till att förbättra informationen till föräldrar om narkotikamissbrukets
            symtom och verkningar. Jag undrar om socialministern har tagit
            några initiativ i denna riktning.
          </note>
          <note>
            Sedan 1968 bedrivs en försöksverksamhet med utdelning av rena
            sprutor till narkotikamissbrukare i
          </note>
          <note>
            Malmö och Lund. Trots att Socialstyrelsen, som har haft i uppdrag
            att utvärdera verksamheten, inte kunnat påvisa några positiva
            effekter av försöksverksamheten från smittospridnings- och narkotikasynpunkt
            har verksamheten blivit förlängd. Enligt vår uppfattning är det
            motstridigt att förena Sveriges riksdags beslut om totalförbud
            mot all icke-medicinsk hantering av narkotika med en verksamhet
            som går ut på att dela ut verktygen för att kunna injicera narkotika.
            Jag undrar hur socialministern försvarar denna verksamhet med
            tanke på Socialstyrelsens utvärdering.
          </note>
          <note>
            För att kunna angripa narkotikaproblemet krävs bl.a. att polisen
            har tillräckligt med resurser för att kunna ingripa mot och störa
            narkotikahandeln. Widar
          </note>
          <note>
            Andersson tar också i sin interpellation upp behovet av speciella
            polisinsatser. Jag är övertygad om att socialministern är lika
            angelägen som jag om att komma åt narkotikahandeln. Därför undrar
            jag på vilket sätt socialministern agerar för att stoppa regeringskollegernas
            omfattande nedrustning av polisen.
          </note>
          <note>
            Anf. 11 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Jag tycker att det är bra att vi får en diskussion
            här i riksdagen om på vilket sätt vi skall mobilisera oss på ett
            mycket bredare sätt mot en ökad droganvändning och ett ökat narkotikamissbruk
            hos ungdomar. Jag tycker att det ligger en del i vad Widar
          </note>
          <note>
            Andersson säger, att det kan ge ett spretigt intryck.
          </note>
          <note>
            Det är många olika insatser. Det handlar om att vi måste samla
            oss, och framför allt måste vi rikta oss på ett effektivare sätt.
            Det är bl.a. därför som jag vill kalla samman både olika organisationsrepresentanter
            och ungdomar själva för att diskutera hur vi skall kunna göra
            det på ett bra sätt i dag. Det duger inte längre med gammaldags
            skräckpropaganda. Vi har helt nya krafter att kämpa mot, precis
            som Widar
          </note>
          <note>
            Andersson visade.
          </note>
          <note>
            När jag var tonåring diskuterade politikerna på allvar att faktiskt
            stoppa vissa popband eller rockband vid gränsen därför att man
            hade läst att de använde droger. Det var ett realistiskt alternativ.
            I dag finns det nästan inte något rockband som inte skryter i
            tidningar över att man använt både den ena och den andra drogen.
            Detta framträder man med helt öppet. Därför är det nya metoder
            och ett nytt sätt att argumentera som krävs. Jag är mycket intresserad
            av att hitta ett sådant arbetssätt.
          </note>
          <note>
            Därför välkomnar jag Widar Anderssons synpunkter, också den att
            det kan behövas en särskild stab.
          </note>
          <note>
            Det reser en del andra frågor: Skall man ha en gemensam aktion
            mot både alkohol och narkotika, eller skall man särskilja dessa
            frågor och jobba med separata organ där vi kan bli ännu effektivare.
            Vi måste också arbeta med delvis nya metoder även när det gäller
            alkoholen och alkoholproblemen.
          </note>
          <note>
            Det mesta lyssnar jag med intresse på och tar gärna till mig,
            för vi har all möjlighet att inom den allra närmaste tiden, redan
            under december, prata mer om hur vi skall samordna alla de saker
            som redan är på gång, hur vi skall kunna bli tydligare och hur
            vi skall kunna mobilisera på ett mycket brett sätt. Det innefattar
            också den fråga som Gun Hellsvik reste, nämligen förbättrad information
            till föräldrar. Det har påpekats från många olika håll, och jag
            tror att många organisationer kan hjälpa till och bli duktigare.
            Låt oss titta på om det behövs en särskild stab, hur man i så
            fall skall sätta upp en sådan och hur vi skall organisera oss
            på ett effektivare sätt.
          </note>
          <note>
            Gun Hellsvik tar upp frågor som jag inte haft en chans att förbereda
            eller titta på till i dag. De kräver egentligen egna interpellationer.
            I alla fall är det nya infallsvinklar som jag i och för sig inte
            har någonting emot att kommentera, men jag skulle gärna vilja
            ta del av det material som vi har och hur det ser ut för dagen
            för att kommentera i detalj vad gäller åldersgränserna och annat.
            Jag har ingen möjlighet att göra det i dag.
          </note>
          <note>
            Självklart måste allt detta, från polisinsatser till information
            till föräldrar, till hur man politiskt skall få ett mer samlat
            budskap och en samlad kraft bakom åtgärderna, ingå i en narkotikapolitik
            som måste bli ännu mera träffsäker. Det hoppas jag att vi kan
            vara sams om, för det är väldigt viktigt att vi behåller och vårdar
            den drognegativa inställning som ändå finns hos en bred allmänhet
            i Sverige.
          </note>
          <note type="speaker">
            Anf. 12 WIDAR ANDERSSON (s):
          </note>
          <note>
            Fru talman! Jag ser fram emot de fortsatta diskussionerna, och
            jag uppskattar socialministerns positiva attityd. Det finns mycket
            att göra, och jag tror att vi kan bli mycket bättre på detta område.
            Som socialministern var inne på handlar det om att hela tiden
            försöka att vinna nya människor och nya hjärtan som brinner för
            den här frågan. Man skall inte lita för mycket på de gamla strukturerna.
            De gamla organisationerna i all ära, men de har kämpat i många
            strider.
          </note>
          <note>
            Det gäller nu att vinna nya människor.
          </note>
          <note>
            Trycket är både kulturellt och kommersiellt. Massarbetslösheten
            driver ju fram en ökad brist på rutiner och på dagliga uppgifter
            för många människor. Är det något man behöver för att missbruka
            droger så är det tid och pengar. Tid har ju de människor som står
            utanför de dagliga rutinerna. Pengar har de kanske inte, vilket
            i sin tur riskerar att driva fram en ökad ungdomskriminalitet
            i form av bedrägerier, inbrott osv. Sammanhållningen i samhället
            är utsatt för en stor press.
          </note>
          <note>
            Jag vill - och detta blir mitt sista inlägg i denna debatt -
            lyfta fram ytterligare en fråga som har med vården av missbrukare
            att göra. Det som är alarmerande är det statliga huvudmannaskapet
            för LVM- och
          </note>
          <note>
            LVU-hem, där det bedrivs vård av unga och vuxna missbrukare som
            är tvångsomhändertagna. Det kommer nu allt fler rapporter om att
            kommunerna köper platser i mindre omfattning. Till viss del har
            vissa kommuner byggt upp egna och förhoppningsvis bättre insatser,
            men i en del fall handlar det tyvärr om att kommunerna flyr undan
            sitt ansvar. I storstäderna får man kanske vänja sig vid synen
            av allt fler uteliggare och utslagna människor på gatorna som
            inte får den vård som de skulle behöva.
          </note>
          <note>
            Jag blev överraskad av den hårda centralstyrning som riksdagen
            har lagt på den statliga institutionsstyrelsen. Jag avser då det
            krav på likauppträdande som gäller priser, beteenden osv. Många
            institutioner har dålig förmåga att anpassa sig till rådande lokala
            förhållanden. Det vore dags att se över detta.
          </note>
          <note>
            Nu skall fyra LVM-institutioner läggas ned. Ett par av dessa
            är riktigt bra institutioner, men kommunerna köper alltså inte
            några platser där. En femte institution har fått en förvarning
            och kommer förmodligen att läggas ned nästa år. Detta är oroväckande.
            Allt går inte att lösa med öppenvård. Det här berör människors
            trygghet och de anhörigas behov av vila.
          </note>
          <note>
            Ett LVM-hem ger också missbrukaren en chans till fem sex månaders
            nykterhet och en möjlighet att ompröva sin situation för att motivera
            sig för en längre tids nykterhet och vård och behandling. Framför
            allt tänker jag på de anhöriga och på den totala samhällsbilden.
            Vi får inte avhumanisera samhället. Det är ju de sämst ställdas
            situation som visar välfärdssamhällets rätta ansikte. Det handlar
            om hur de människor som är utslagna egentligen har det.
          </note>
          <note>
            Efter att jag har satt mig in i situationen litet extra under
            det senaste året har jag sett att det finns en del att göra. Det
            handlar inte ytterst om resurser, eftersom man använder en stor
            del av skattebetalarnas pengar, men jag tror att pengarna kan
            användas bättre och klokare. Därmed blir medborgarnyttan på detta
            viktiga område större.
          </note>
          <note>
            Jag hoppas att socialministern i sitt rådslag i sina överväganden
            också kan väga in frågan om översyn av den statliga vården.
          </note>
          <note type="speaker">
            Anf. 13 GUN HELLSVIK (m):
          </note>
          <note>
            Fru talman! Det gläder mig att socialministern ser positivt på
            förslaget att i mycket större utsträckning rikta information till
            föräldrar. Jag hoppas också att detta inte är något som skjuts
            på framtiden, eftersom det är bråttom, mycket bråttom. För varje
            dag som går riskerar vi att förlora ytterligare unga människor
            i knarkträsket.
          </note>
          <note>
            När det gäller de övriga frågor som jag ställde - -
          </note>
          <note>
            om möjligheter till narkotikakontroll av personer under 15 år,
            om socialministerns syn på försöksverksamhet med fria sprutor
            och om polisresurser - får jag respektera att socialministern
            inte har tittat närmare på dessa. Men jag hoppas att vi får möjlighet
            att diskutera dessa frågor vid ett senare tillfälle och att socialministern
            sätter sig in i det moderata resonemanget. Då skulle vi gemensamt
            kanske även här kunna komma framåt.
          </note>
          <note>
            Slutligen noterade jag att socialministern kommer att inbjuda
            till ett rådslag i december och att Widar
          </note>
          <note>
            Andersson fick en inbjudan till detta tillfälle. Det är
          </note>
          <note>
            Widar Andersson verkligen förtjänt av med tanke på den verksamhet
            som han har bedrivit utanför politiken och på hur Widar Andersson
            har kämpat med narkotikafrågor inom politiken. Jag hoppas att
            även andra som har visat sig ligga på frontlinjen när det gäller
            narkotikapolitiken - nämligen vi moderater - får en möjlighet
            att delta i ett sådant rådslag. Om jag uppfattade saken rätt gällde
            det att diskutera nya initiativ.
          </note>
          <note>
            Eftersom vi genom åren har visat att vi har legat litet steget
            före kanske det finns skäl att räkna med att vi fortfarande gör
            det.
          </note>
          <note>
            Anf. 14 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Det är roligt om det är fler som vill vara med och
            få en inbjudan. Vi skall naturligtvis se till att vi så brett
            som möjligt fångar upp de synpunkter som kan finnas när det gäller
            narkotikapolitiken.
          </note>
          <note>
            Vi skall nog också klara av att fånga in Gun Hellsviks och andras
            åsikter. Sedan får vi se efter hur inbjudningslistan ser ut. Självfallet
            skall vi lyssna på bred front. Det är viktigt att man förankrar
            narkotikapolitiken politiskt så brett som det över huvud taget
            är möjligt. Här har vi en större kamp att föra än att bara slåss
            nationellt. Vi har också legaliseringssträvanden och liberaliseringssträvanden
            ute i Europa att gemensamt bekämpa. Jag skall vara öppen för detta.
          </note>
          <note>
            Det är väldigt viktigt att vi noga följer utvecklingen inom missbrukarvården.
            Här handlar det om en kombination av faktorer. Kommunernas ekonomiska
            situation gör att de säger att det är för dyrt att bekosta sådan
            typ av vård. Man kan ha hittat andra former.
          </note>
          <note>
            Det rör sig också om effektivitet och resultat. Ibland har man
            hyst tvivel och kanske hittat andra metoder och andra vårdformer.
            Men vi vill ju inte att missbrukarna skall lämnas vid vägkanten
            eller ute på trottoarerna. Självfallet måste utvecklingen följas
            upp mycket noga. Jag får också en del rapporter och brev om att
            det ser illa ut i en del kommuner. Det är då viktigt att Socialstyrelsen
            och andra fortlöpande rapporterar. Men vi har ögonen på hur det
            hela utvecklas.
          </note>
          <note>
            Det kan också finnas anledning att diskutera med
          </note>
          <note>
            Institutionsstyrelsen om hur vården skall bedrivas framöver på
            bästa och effektivaste sätt så att man också kan ta till vara
            lokala erfarenheter. Också detta har vi uppmärksamhet på.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1996/97:48 om svensk alkoholpolitik
            och EU
          </note>
          <note>
            Anf. 15 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Sten Andersson har frågat statsrådet
          </note>
          <note>
            Östros om på vilka uppgifter han baserar uppfattningen att Sveriges
            alkoholpolitik har varit framgångsrik jämfört med övriga EU-länders
            alkoholpolitik och om han avser att vidta några åtgärder i syfte
            att samordna den svenska alkoholpolitiken med den som gäller i
          </note>
          <note>
            Danmark och Finland. Arbetet i regeringen är så fördelat att
            jag skall besvara interpellationen.
          </note>
          <note>
            Enligt statistik publicerad av World Drink Trends
          </note>
          <note>
            1995 och Statistik årsbok 1996 är såväl försäljningen av alkohol
            som alkoholrelaterad dödlighet klart lägre i
          </note>
          <note>
            Sverige än i andra EU-länder. Och även om vi tar hänsyn till
            att det s.k. mörkertalet, dvs. den oregistrerade konsumtionen,
            sannolikt är större i Sverige än i andra EU-länder med lägre alkoholskatter
            så kommer
          </note>
          <note>
            Sverige längst ned i statistiken över alkoholkonsumtionen i Europa.
            Om vi t.ex. till den registrerade försäljningen i Sverige lägger
            till så mycket som 40 %
          </note>
          <note>
            som mörkertal och inget mörkertal alls för övriga EU-
          </note>
          <note>
            länder hamnar Sverige ändå klart sist i tabellen. Också om vi
            jämför Sverige med övriga EU-länder när det gäller alkoholskador,
            t.ex. dödlighet i levercirrhos, ligger Sveriges siffror bland
            de lägre i Europa.
          </note>
          <note>
            Det finns därför all anledning att poängtera att svensk alkoholpolitik
            hitintills har varit framgångsrik.
          </note>
          <note>
            Sverige har i jämförelse med övriga länder i Europa en relativt
            sett låg alkoholkonsumtion även om hänsyn tas till att illegal
            konsumtion förekommer.
          </note>
          <note>
            När det gäller frågan om jag avser att samordna den svenska alkoholpolitiken
            med den som gäller i
          </note>
          <note>
            Danmark och Finland vet jag inte riktigt vad Andersson syftar
            på. Om det är införselfrågan som åsyftas vill jag nämna följande.
          </note>
          <note>
            Danmark, Finland och Sverige har fram till nu agerat gemensamt
            och hävdat att det undantag som länderna fått inte har någon bestämd
            sluttidpunkt.
          </note>
          <note>
            Kommissionen har hävdat att undantaget upphör vid årsskiftet.
            Det förslag som Sverige i enighet med
          </note>
          <note>
            Danmark och Finland presenterat för kommissionen innebär en "frysning"
            av nuvarande regler under några års tid utan att någon part behöver
            överge sin tolkning av gällande direktiv. Särskilt från dansk
            sida men även från finsk sida har man emellertid poängterat att
            man inte vill att frågan skall avgöras av EG-
          </note>
          <note>
            domstolen utan att man hellre då söker en kompromisslösning.
            I detta läge har nu kommissionen överlämnat sitt förslag i införselfrågan
            till ministerrådet för beslut.
          </note>
          <note>
            Nu vidtar diskussionerna i ministerrådet, och Sverige har fortfarande
            förhoppningen att vi där skall kunna få gehör för våra synpunkter
            och nå enighet om en "frysning" av nuvarande regler fram till
            mitten av
          </note>
          <note>
            1999. Det är först i ett läge där enighet ej kan uppnås i ministerrådet
            som frågan kan bli föremål för prövning i EG-domstolen.
          </note>
          <note type="speaker">
            Anf. 16 STEN ANDERSSON (m):
          </note>
          <note>
            Fru talman! Fru statsråd! Tack för svaret!
          </note>
          <note>
            Om det har blivit något missförstånd, kan jag tala om att jag
            menade införselreglerna och ingenting annat. Jag tror att det
            framgick tydligt i min interpellation.
          </note>
          <note>
            Den ena dagen säger skatteminister Östros att vi inte kan ha
            en alkoholpolitik i Sverige som övriga
          </note>
          <note>
            Europa skrattar åt. Nästa dag säger han att vi skall hålla benhårt
            på den svenska alkoholpolitiken. Jag tror att fru Wallström någon
            gång har använt en liknande argumentation, att vi inte kan ha
            en alkoholpolitik som i stora drag skiljer sig från Europas.
          </note>
          <note>
            Först var det en enig front mellan Sverige, Danmark och Finland
            på den ena sidan mot EU:s införselregler. Sedan har Finland och
            Danmark vikt sig och accepterat ett annat mönster än Sverige har
            accepterat. Det kan få konsekvenser. Det kan t.ex. innebära, att
            om Sverige förlorar i EU-domstolen måste samtliga tre länder omedelbart
            acceptera de regler som gäller för EU.
          </note>
          <note>
            Med statistik kan man bevisa allt, fru statsråd. Jag påstår att
            Belgien och Nederländerna inte konsumerar mer alkohol än vad vi
            gör i Sverige. T.o.m. chefen för
          </note>
          <note>
            Vin &amp; Sprit AB, som är en gammal socialdemokrat och utsedd av
            regeringen, har talat om en katastrof för svensk alkoholpolitik.
            Vi ser ju att en massa ungdomar i Danmark inte kan hantera alkohol.
            Men poängen är tyvärr att ungdomarna inte är danska utan svenska.
            Socialarbetare, poliser, lärare och föräldrar talar om att det
            aldrig har varit lättare än i dag att få tag på hembränt. Det
            här verkar statsrådet blunda för.
          </note>
          <note>
            Jag vill betona och understryka att det här har uppstått på grund
            av den "framgångsrika svenska alkoholpolitiken".
          </note>
          <note>
            Statsrådet säger i sitt svar att en del alkoholrelaterade sjukdomar
            är större i andra länder än i Sverige.
          </note>
          <note>
            Det må vara så, men det viktigaste måste ändå vara levnadsåldern.
            När vi hade en stor alkoholdebatt i riksdagen för knappt ett år
            sedan visade man samma morgon på text-TV att fransyskorna faktiskt
            levde längre än sina svenska systrar. Jag kan inte undgå att tro
            att även de någon gång måste ha nåtts av ett visst stänk av vin,
            eller av sina mäns konsumtion.
          </note>
          <note>
            Jag skulle vilja fråga statsrådet: Är det korrekt, som statsrådet
            säger i sitt svar, att Sveriges, Danmarks och Finlands agerande
            inför EU fortfarande är totalt enigt? Det har framgått av massmedierna
            att det inte är det, utan att Danmark och Finland har accepterat
            att börja förhandla om mjukare bestämmelser än vad
          </note>
          <note>
            Sverige vill ha.
          </note>
          <note>
            Anf. 17 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Jag kan ge Sten Andersson besked.
          </note>
          <note>
            Det var nämligen jag som från början formulerade det där uttrycket,
            som sedan har förvanskats i olika omgångar. Jag sade att Sverige
            inte kan ha en svensk alkoholpolitik som svenska ungdomar - med
            hänsyftning till införselreglerna och den gränshandel som vi nu
            ser - och svenskar i allmänhet hånflinar åt. Så blir det till
            slut. De tänker att det inte spelar någon roll vilka skatteregler,
            vilken prissättning och vilka distributionskanaler vi har i Sverige,
            därför att de kan åka till Danmark och köpa i stort sett hur mycket
            som helst, sälja det vidare och göra det till en kommersiell business.
            Då riskerar man att få ett hånflin åt svensk alkoholpolitik.
          </note>
          <note>
            Det är klart att vi måste ta hänsyn till att verkligheten ser
            delvis annorlunda ut och att EU-medlemskapet innebär påfrestningar
            på våra traditionella beståndsdelar i svensk alkoholpolitik. Då
            måste vi ibland göra justeringar för att behålla någon form av
            trovärdighet.
          </note>
          <note>
            Samtidigt ligger målen för alkoholpolitiken fast, dvs. att vi
            skall få ned den totala alkoholkonsumtionen, så att vi begränsar
            alkoholens skadeverkningar.
          </note>
          <note>
            Vi skall göra det med en mängd olika medel och metoder, och de
            måste också anpassas efter en ny verklighet. Vi måste jobba på
            en mycket bredare front för att komma till rätta med alkoholmissbruket.
            Där har vi ett bra nationellt handlingsprogram i de här frågorna.
          </note>
          <note>
            Det finns all anledning att där upprepa vad Folkhälsoinstitutet
            har lagt fast som mål och metoder för det här arbetet.
          </note>
          <note>
            Det som har hänt i slutet av förhandlingarna i EU
          </note>
          <note>
            är just att Danmark och Finland har visat sig beredda att träffa
            en uppgörelse, medan Sverige har hållit en mycket hårdare linje.
            Vi har också fått stöd för det i
          </note>
          <note>
            EU-nämnden. Det var en enig EU-nämnd som skickade med Thomas
            Östros beskedet att han skulle vara mycket bestämd på den här
            punkten och driva den här frågan vidare på det sätt som regeringen
            har gjort i olika sammanhang.
          </note>
          <note>
            Sedan handlar det också om att överallt där vi kan försöka vinna
            respekt både för den historiska beskrivning som finns av vår alkoholpolitik
            och för våra bevekelsegrunder i dag för att vi vill behålla de
            viktigaste hörnpelarna i svensk alkoholpolitik, som är bl.a.
          </note>
          <note>
            Systembolaget och införselregler, så att vi kan behålla också
            vår högprispolitik, som är viktig för att begränsa konsumtionen.
            Det måste vi ta upp gång på gång för att få andra länder och andra
            regeringar att förstå och respektera vår ståndpunkt.
          </note>
          <note type="speaker">
            Anf. 18 STEN ANDERSSON (m):
          </note>
          <note>
            Fru talman! Jag har aldrig ifrågasatt EU-nämndens ställningstagande,
            även om jag måste erkänna att jag inte begriper det.
          </note>
          <note>
            Det jag frågade var om statsrådet fortfarande ansåg att Danmark,
            Finland och Sverige hade en gemensam linje. Det står faktiskt
            att läsa i interpellationssvaret. Jag noterar att det inte är
            korrekt, utan att det är en felaktig uppgift som statsrådet lämnar
            i sitt svar.
          </note>
          <note>
            När det gäller vem som har sagt vad initialt, om man skall skratta
            eller ej åt svenska alkoholregler, tror jag nog att människor
            utanför Riksdagshuset uppfattade det så att det är övriga européer
            som skrattar åt svensk alkoholpolitik och inte bara svenska barn
            som eventuellt åker över och lägger delar av Helsingör i
          </note>
          <note>
            Danmark i ruiner.
          </note>
          <note>
            Statsrådet säger också att man skall arbeta på en bredare front.
            Jag har varit med i riksdagen i 13 år, och jag har vartenda år
            hört detta om att arbeta på bredare front för att nå effektiva
            resultat. När jag tittar på gatorna och läser i tidningarna vad
            som har hänt i
          </note>
          <note>
            Sverige fredags-, lördags- och söndagskvällar, måste jag se det
            som ett dundrande underbetyg åt den svenska alkoholpolitiken.
            Det är faktiskt så att förbjuden frukt smakar bäst.
          </note>
          <note>
            Vi har på grund av vår alkoholpolitik omsorgsfullt lyckats undvika
            att våra ungdomar kan hantera alkoholen till skillnad från i andra
            länder. Trots att man där kan konsumera mer per capita än vad
            vi gör i
          </note>
          <note>
            Sverige, har man oftast inte de problem med alkoholen som vi
            har här i Sverige.
          </note>
          <note>
            Jag skulle vilja veta vad som konkret menas med att jobba på
            bredare front. Det går inte bara att stå här och tala i riksdagen
            och sedan strunta i vad som händer utanför.
          </note>
          <note>
            Anf. 19 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Sten Andersson uttrycker nu en vanlig missuppfattning
            och ett vanligt missförstånd om att man skulle kunna lära barn
            och ungdomar att umgås med alkoholen genom att låta dem dricka
            mer alkohol. I alla fall förstod jag att det var underförstått
            att vi skulle kunna lära dem detta kanske genom att introducera
            alkohol i hemmet rent av. Det finns nu svart på vitt på att det
            bara leder till ännu större alkoholmissbruk och större alkoholproblem.
            Sten Andersson kan själv ta del av undersökningar som visar att
            detta inte är någon framkomstväg och att det onekligen leder till
            större alkoholskador. Det vill vi inte ha, utan vi tror att det
            enda riktiga är att hålla en konsekvent och strikt linje och hävda
            att man har rätt till en alkoholfri uppväxt samt också miljöer
            som är helt alkoholfria. Det handlar naturligtvis om arbetsplatser
            och skolor. Men det är naturligtvis också självklart att alkohol
            inte skall förekomma alls vid graviditet och i samband med bilkörning.
          </note>
          <note>
            Vad det innebär att jobba på bred front kan jag ge exempel på.
            Jag har själv kallat till mig olika intressenter, som tidigare
            aldrig har varit inblandade i det alkoholförebyggande arbetet,
            i alla fall inte i kontakt med departementet. Alltifrån livsmedelsbranschen
            till bryggarförening och andra intressenter och producenter har
            bjudits in för att diskutera om det går att åstadkomma någon form
            av paraplyorganisation med någon sorts samordnad insats, där faktiskt
            var och en kan tänka sig att göra sin insats. Vissa organisationer
            är beredda att förespråka måttlighetsdrickande i stället för de
            destruktiva dryckesmönster som nu finns i
          </note>
          <note>
            Sverige, medan naturligtvis nykterhetsorganisationerna fortsätter
            att förespråka helnykterhet. Andra kan hjälpa till att ta sitt
            ansvar, där naturligtvis livsmedelshandlarna säger att det är
            viktigt att åldersgränser och annat kontrolleras på ett bättre
            sätt. Vi kan med var och en av dessa parter diskutera så att vi
            totalt sett får ett bättre resultat och samordnade insatser. På
            det sättet blir vi kraftfullare. Detta är något som jag redan
            har tagit initiativ till. Det handlar inte om att vi - i så fall
            förvanskar Sten Andersson uttrycket - är beroende av vad andra
            länder tycker i detta avseende. Om de skrattar eller inte kan
            vi strunta i. Det viktiga är att vi kan föra en framgångsrik alkoholpolitik
            och att de respekterar våra metoder och arbetssätt.
          </note>
          <note>
            Jag tror inte att Sten Andersson har bemödat sig om att läsa
            svaret ordentligt. På s. 2 i tredje stycket finns återgivet precis
            det som jag sade, nämligen att fram till nu har vi agerat gemensamt.
            Men nu vill man från dansk och finsk sida inte att frågan skall
            avgöras av EG-domstolen, utan man söker en kompromisslösning,
            medan vi i Sverige faktiskt är beredda att gå till EG-domstolen.
            Detta har man också fått ett brett parlamentariskt stöd för.
          </note>
          <note type="speaker">
            Anf. 20 STEN ANDERSSON (m):
          </note>
          <note>
            Fru talman! Fram till nu det kallar jag för någon form av presens
            i alla fall. Men vad jag har förstått har det ju sedan nästan
            en månad tillbaka i medierna talats om att Danmark och Finland
            har lämnat det gemensamma agerandet. Att vi har agerat gemensamt
            med Danmark och Finland till nu, den 19 november, måste vara en
            helt inkorrekt upplysning.
          </note>
          <note>
            Statsrådet sade också att vi inte skall försöka att lära ungdomarna
            att hantera alkohol. Men vi har ju försökt att lära dem att inte
            hantera alkohol med ett resultat som ingen, tror jag, kan skryta
            över. Är det statsrådets uppfattning att alkoholkonsumtionen,
            sedan Sverige anslöt sig till 25-procentsmålet vad gäller minskning
            av alkoholkonsumtionen, bland ungdomar har blivit mindre? Jag
            påstår, i alla fall med en fot i verkligheten, att den inte har
            minskat utan har blivit större och mer omfattande. Om nu statsrådet
            anser att svenska ungdomar under de senaste åren har minskat sin
            alkoholkonsumtion och att tillgängligheten är mindre vad gäller
            hembränt utanför skolor och liknande så är hon att gratulera.
            Men då befinner hon sig i en helt annan verklighet än vad många
            svenskar gör, tyvärr.
          </note>
          <note>
            Anf. 21 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Men så har jag väl aldrig sagt. Det är väl självklart
            att vi måste ta itu med problemet med hembränt, och det måste
            vi göra samtidigt som vi har en restriktiv alkoholpolitik i övrigt.
            De som inte gör det har alla dessa problem, också problemet med
            mycket större alkoholskador. Se på statistiken över vilket EU-land
            som helst, så kan Sten Andersson själv se att problemen där inte
            är mindre. Det är ingen framkomstväg att börja med att bjuda barnen
            på alkohol hemma. Jag kanske vantolkar Sten Andersson, men det
            är många som förespråkar en sådan linje och säger att det är lika
            bra att man bjuder dem hemma så att de får prova på. Tyvärr kan
            man nu bevisa att också detta är mycket destruktivt. Det leder
            bara till ännu större alkoholproblem i ungdomsgruppen. Tyvärr
            är det en ojämn kamp som vi för i alla länder mot droger och alkohol.
          </note>
          <note>
            Sedan är frågan hur vi väljer de effektivaste metoderna, hur
            vi anpassar dem efter hur verkligheten ser ut i dag och vilka
            argument vi skall använda. Vi vet ju nu efter allt som vi kan
            utläsa av de offentliga uppgifter och statistik som vi har tillgång
            till att vi i alla fall är bättre än övriga länder. De är inte
            mer framgångsrika med sin liberala inställning till alkohol. Tyvärr
            är det så.
          </note>
          <note>
            Men vi har fortfarande mycket stora problem, och vi måste göra
            ännu mer. Det är säkert så att man varje år måste lova att intensifiera
            detta arbete. Det är ju inte gjort en gång för alla, utan vi måste
            ständigt upprätthålla vår inställning till droger och alkohol
            och ständigt bekämpa alkoholmissbruket.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1996/97:40 om ekonomiska frizoner
          </note>
          <note>
            Anf. 22 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! Sten Andersson har ställt en fråga med anledning
            av ekonomiska frizoner. Han har frågat vilka åtgärder jag är beredd
            att vidta för att den fria konkurrensen mellan olika företag inte
            skall sättas ur spel om ekonomiska frizoner blir aktuella.
          </note>
          <note>
            Kommittén om levnadsvillkor i storstadsområden, den s.k. Storstadskommittén
            (Dir. 1995:35) har, som jag tidigare har nämnt i ett frågesvar
            till Sten Andersson, till uppgift att i dialog med de tre storstadsområdena
            föreslå och initiera åtgärder som syftar till att skapa bättre
            förutsättningar för bostadsområdena i storstäderna och att ta
            till vara de olika resurser och möjligheter som finns och som
            kan användas för positiv utveckling, särskilt vad beträffar barn
            och ungdomar med svåra uppväxtförhållanden.
          </note>
          <note>
            Kommittén har nyligen gett ut en antologi där personer som representerar
            skilda discipliner för fram förslag på en s.k. förstärkt arbetslinje
            för att söka lösa problem med arbetslöshet och social misär i
            särskilt utsatta områden.
          </note>
          <note>
            Förslaget om ekonomiska frizoner är ett av många andra förslag
            i antologin som har förts fram från bl.a.
          </note>
          <note>
            moderat håll. Moderaterna i Botkyrka kommun har också, enligt
            vad jag har hört, varit drivande för att skapa ekonomiska frizoner
            i praktiken.
          </note>
          <note>
            Kommittén arbetar nu med ett delbetänkande för att få fram ett
            förslag om en förstärkt arbetslinje i utsatta områden. Delbetänkandet
            förväntas bli klart först i januari nästa år. Enligt uppgift diskuterar
            man nu i utredningen de olika idéer som har kommit fram i antologin.
            Det är inte klart hur det förslag som kommer att läggas fram skall
            se ut. Det kan därför bl.a.
          </note>
          <note>
            konstateras att inriktningen och innehållet i begreppet ekonomisk
            frizon långt ifrån är så givet som Sten
          </note>
          <note>
            Andersson tycks uppfatta det.
          </note>
          <note>
            Ekonomiska frizoner finns således inte på regeringens dagordning
            för närvarande. Jag vill därför inte föregripa resultatet av kommitténs
            arbete. Allmänt vill jag dock liksom tidigare peka på vikten av
            att eventuella förslag utformas på ett konkurrensneutralt sätt
            så att de inte riskerar att snedvrida konkurrensen på marknaden.
          </note>
          <note type="speaker">
            Anf. 23 STEN ANDERSSON (m):
          </note>
          <note>
            Fru talman! Jag tackar för svaret. Min uppfattning om ekonomiska
            frizoner är att företag som befinner sig inom ett visst avgränsat
            område skall erhålla någon form av subventioner. Man skall stimulera
            företag att etablera sig inom detta avgränsade område.
          </note>
          <note>
            Statsrådet säger att vi kanske inte har samma uppfattning. Det
            skulle vara intressant att höra vilken statsrådets uppfattning
            om ekonomiska frizoner är.
          </note>
          <note>
            Systemet skall ju vara effektivt och skapa nya arbetstillfällen.
          </note>
          <note>
            Jag är tacksam för att statsrådet i den sista meningen i sitt
            svar säger att ekonomiska frizoner inte får hota den fria konkurrensen.
            Jag skall ta upp ett par exempel där ett införande av ekonomiska
            frizoner definitivt kommer att hota den fria konkurrensen och
            knäcka småföretagare som hittills har klarat sig av egen kraft.
          </note>
          <note>
            Låt oss ta ett livsmedelsföretag - en liten
          </note>
          <note>
            ICA- eller Konsumbutik - som befinner sig precis utanför gränsen.
            Hur skall det kunna överleva när de människor som bor i området
            bara har att traska 100
          </note>
          <note>
            meter för att handla 10 % billigare? Hur skall statsrådet kunna
            förklara poängen med ekonomiska frizoner för en sådan livsmedelshandlare?
          </note>
          <note>
            Hur gör man med företag som finns inom en befintlig frizon, men
            som säljer alla sina produkter utanför frizonen? Hur gör man med
            företagare som flyttar sin produktion till en viss region när
            de hör att det skall etableras en ekonomisk frizon där, men som
            inte har någon anställd inom frizonen och som säljer hela sin
            produktion utanför frizonen? Jag tror att det företagets konkurrenter
            utanför frizonen inte mår helt bra.
          </note>
          <note>
            Jag tror framför allt inte att marknaden och den fria konkurrensen
            mår väl.
          </note>
          <note>
            Jag har tydligt klargjort vad jag anser vara nackdelarna med
            begränsade ekonomiska frizoner i min interpellation. Statsrådet
            säger att det kan finnas andra infallsvinklar. Det skulle vara
            intressant att höra vad statsrådet å sin sida anser vara en effektiv
            ekonomisk frizon.
          </note>
          <note>
            Anf. 24 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! Jag tycker att de argument som Sten
          </note>
          <note>
            Andersson framför mot att införa ekonomiska frizoner är tunga
            och tål att fundera över. Men jag har litet svårt att förstå varför
            debatten förs med mig. Storstadskommittén har levererat en antologi.
            En person som brukade presentera sig som jobbande åt Per Westerberg
            - Thomas Gür, numera jobbande på Svenska
          </note>
          <note>
            Dagbladet - har kommit med denna idé om ekonomiska frizoner.
            Jag har ingen anledning att göra någon egen djup studie över hur
            han funderar. Storstadskommittén måste få fundera över detta.
            Är Sten Andersson väldigt bekymrad över Thomas Gürs slutsatser
            kan jag säga att han har mycket närmare relationer till honom
            än vad jag har.
          </note>
          <note type="speaker">
            Anf. 25 STEN ANDERSSON (m):
          </note>
          <note>
            Fru talman! Det finns ett ordspråk som lyder
          </note>
          <note>
            "Bättre fly än illa fäkta". Jag har noterat att statsrådet har
            försökt att ge sig in på det i dag.
          </note>
          <note>
            Det kanske finns moderater som har förespråkat ekonomiska frizoner.
            Jag har inte läst hela betänkandet från utredningen, men jag vet
            att man brukar anamma utredningar i regeringskanslierna. Det är
            därför jag har velat ta upp problemen. Skall det vara någon poäng
            med ekonomiska frizoner måste de företag som finns inom frizonen
            få vissa förmåner som företag utanför frizonen inte får. I slutändan
            skall det innebära att de kan sälja sina varor och sina tjänster
            billigare än de företag som inte finns inom zonen.
          </note>
          <note>
            Om Per Westerberg eller Thomas Gür tycker att en sådan situation
            är acceptabel får det stå för dem.
          </note>
          <note>
            Jag står fortfarande för min åsikt. Det går att läsa i riksdagsprotokollet
            i morgon bitti. Men vilken är statsrådets uppfattning om frizoner?
            Han nämnde trots allt tidigare att den kanske skiljer sig litet
            grand från min.
          </note>
          <note>
            Till sist vill jag ställa en fråga. Har statsrådet någon ambition
            att införa ekonomiska frizoner som på något vis skulle sätta den
            fria konkurrensen ur spel, och därmed om inte knäcka så försvåra
            verksamheten för företagare som under lång tid har klarat sig
            i en fri konkurrens?
          </note>
          <note>
            Anf. 26 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! Som Sten Andersson formulerar frågan kan jag säga
            att jag inte har några sådana ambitioner.
          </note>
          <note>
            Återigen vill jag säga att frågan om ekonomiska frizoner inte
            är något förslag från en utredning. Det finns ett sådant förslag
            i en antologi som Storstadskommittén har tagit fram. Förslaget
            är formulerat av
          </note>
          <note>
            Thomas Gür, som såvitt jag förstår jobbar väldigt mycket tillsammans
            med Sten Andersson och andra.
          </note>
          <note>
            Han hade en framskjuten position i den förra borgerliga regeringen
            och sitter nu på Svenska Dagbladets ledarsida.
          </note>
          <note>
            Jag har precis samma betänkligheter som Sten
          </note>
          <note>
            Andersson. Jag har inga problem med det. Klara ut det med Gür!
            Jag flyr inte. Jag redovisar min ståndpunkt.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1996/97:41 om internationell kabel
          </note>
          <note>
            Anf. 27 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! Hanna Zetterberg har frågat mig vad regeringen tänker
            göra för att Vattenfalls agerande och verksamhet avseende den
            planerade likströmsledningen mellan Sverige och Polen skall följa
            politiskt fattade beslut i regering och riksdag.
          </note>
          <note>
            Bakgrunden till frågan är att Affärsverket Svenska kraftnät hos
            Nätmyndigheten ansökt om en koncession för en likströmslänk mellan
            Sverige och Polen.
          </note>
          <note>
            Kabeln föreslås ägas av Svenska kraftnät, Vattenfall
          </note>
          <note>
            AB och det polska företaget Polish Power Grid Company (PPGC)
            i ett gemensamt ägt aktiebolag.
          </note>
          <note>
            De finansiella förutsättningarna för Svenska kraftnäts medverkan
            i projektet lades fast genom riksdagens ställningstagande till
            den ekonomiska vårpropositionen (prop. 1995/96:150, bet. 1995/96:FiU10,
            rskr. 1995/96:304).
          </note>
          <note>
            Enligt ellagen skall koncessionsansökningar som avser elektriska
            starkströmsledningar för utlandsförbindelser prövas av regeringen.
            Ärendet bereds för närvarande av Nätmyndigheten för att sedan
            överlämnas till regeringen.
          </note>
          <note>
            Det samlade underlaget får visa om projektet kan beviljas koncession.
            Jag kan givetvis inte föregripa regeringens ställningstagande
            i denna fråga. Jag tänker däremot redovisa min syn på förutsättningarna
            för en framtida elförsörjning i Östersjöområdet.
          </note>
          <note>
            Sedan reformprocessen i de central- och östeuropeiska staterna
            inleddes i slutet av 80-talet har Sveriges samarbete med dessa
            länder blivit en viktig del av svensk utrikes- och säkerhetspolitik.
            Det är ett starkt svenskt intresse att Central- och Östeuropa
            kan fullfölja den pågående samhällsomvandlingen och bli integrerade
            delar i en europeisk gemenskap.
          </note>
          <note>
            En fungerande energiförsörjning är av avgörande betydelse för
            den ekonomiska och sociala utvecklingen i Östeuropa. I dag är
            energisektorn i Östeuropa underutvecklad. Det finns ett stort
            utrymme för kostnadseffektiva åtgärder vad gäller koldioxidutsläpp,
            försurande utsläpp och kärnkraftssäkerhet.
          </note>
          <note>
            Länderna runt Östersjön står inför en stor omställning av sina
            energisystem. Det finns i dag förutsättningar att i regionalt
            samarbete bygga ett energisystem som är säkert, väl dimensionerat
            och ekologiskt uthålligt och som därmed kan ligga till grund för
            en god långsiktig ekonomisk och social utveckling.
          </note>
          <note>
            Sverige bör ta en ledande roll i detta samarbete.
          </note>
          <note>
            Utbyggnadsplanerna för elnäten kring Östersjön har på senare
            år i allt högre grad inriktats på den s.k.
          </note>
          <note>
            Östersjöringen (Baltic Ring). Genom ringen skulle elnäten i Norden
            knytas ihop med de baltiska länderna, Polen, Tyskland och nordvästra
            Ryssland. Kabeln mellan Sverige och Polen utgör en del av denna
            ring.
          </note>
          <note>
            En förbättrad infrastruktur på energiområdet i
          </note>
          <note>
            Östersjöområdet skulle avsevärt öka försörjningstryggheten i
            Sverige och övriga Europa. Den skulle också skapa förutsättningar
            för en ökad elhandel. Erfarenheterna från det nordiska kraftutbytet
            visar att en sådan utveckling är positiv både ekonomiskt och ur
            miljösynpunkt. Genom att koppla elsystemen i länder med vattenkraftsbaserad
            elproduktion, t.ex. Norge och Sverige, med elsystemen i länder
            med värmekraftsbaserad elproduktion som Finland, Danmark, Tyskland
            och Polen, kan de samlade produktionsresurserna utnyttjas jämnare
            och mer effektivt.
          </note>
          <note>
            Därmed kan också de negativa miljöeffekterna av kraftproduktion
            reduceras i området som helhet.
          </note>
          <note>
            Förbättrade överföringsmöjligheter för el och en ökad elhandel
            är således av största vikt för utvecklingen av en säkrare och
            mer miljövänlig elförsörjning i Östersjöregionen.
          </note>
          <note>
            Hanna Zetterberg är orolig för att kabeln kommer att låsa fast
            Sverige vid kärnkraftsbaserad elproduktion och att den förutsätter
            kolbaserad elproduktion i
          </note>
          <note>
            Polen. Enligt min mening är dessa farhågor ogrundade. Som Hanna
            Zetterberg känner till pågår för närvarande överläggningar mellan
            riksdagspartierna om den svenska energipolitiken. Kärnkraftsfrågan
            är central vid dessa diskussioner. Resultatet av överläggningarna
            om den svenska kärnkraftens framtid påverkas inte av möjligheten
            att överföra el mellan
          </note>
          <note>
            Polen och Sverige.
          </note>
          <note type="speaker">
            Anf. 28 HANNA ZETTERBERG (v):
          </note>
          <note>
            Fru talman! Jag tackar Anders Sundström för svaret. Jag är medveten
            om att regeringen inte har fattat något beslut och att Anders
            Sundström därför inte kan uttala sig. Då är det väl bara bra att
            jag påminner om att det finns åsikter i samhället. Jag hoppas
            naturligtvis att min fråga kommer att påverka ert beslut i framtiden.
          </note>
          <note>
            Jag vet egentligen inte om jag tycker att Anders
          </note>
          <note>
            Sundström har svarat på frågan. Anders Sundström kanske återigen
            kan förtydliga detta med förändrade ord, om han själv känner att
            den beskrivningen passar in.
          </note>
          <note>
            Regeringen har ett övergripande ansvar när det gäller kärnkraften.
            Regeringen har också ett stort ansvar för Vattenfall, eftersom
            det är ett statligt ägt bolag. Vattenfall disponerar halva marknaden
            som det ser ut i dag och är en av de största aktörerna även i
          </note>
          <note>
            Norden. Jag tycker att det är viktigt att vi i beslut ser till
            att följa internationella avtal och att vi följer folkomröstningsbeslut
            osv. Det tror jag naturligtvis att
          </note>
          <note>
            Anders Sundström är överens med mig om.
          </note>
          <note>
            Men jag är fortfarande orolig för att den här kabeln kommer att
            bygga fast vårt kärnkraftsberoende.
          </note>
          <note>
            Det är ju kärnkraftsel det periodvis finns för mycket av, och
            då är det naturligtvis det vi kommer att exportera till Polen.
            Den el som vi eventuellt kommer att importera från Polen bygger
            i princip på kol. Enligt de internationella avtal vi har skrivit
            under borde det vara helt oacceptabelt att ens tänka på att importera
            den typen av el från Polen.
          </note>
          <note>
            Jag skulle vilja läsa, och försöka översätta direkt till svenska,
            ur ett nyhetsbrev från Polen. Där står det att energi kommer att
            överföras åt båda hållen på grund av den periodvis låga produktionen
            även i Sverige. Det handlar både om kärnkraft och om vattenkraft
            som produceras här. Det står också att kabeln inte kommer att
            leda till att kraftverk stängs i Polen.
          </note>
          <note>
            Det tycker jag är intressant, framför allt om man tittar på Vattenfalls
            verksamhet i Sverige. Man skall genomföra alternativa satsningar
            har det sagts, och vi skall naturligtvis avveckla kärnkraften.
            Men det finns ingen sådan planering hos Vattenfall. Jag har själv
            frågat, och de hävdar att de inte har någon sådan planering.
          </note>
          <note>
            De har också uttalat sig om att det i det här fallet är en kommersiell
            bedömning att kärnkraften kommer att finnas kvar efter år 2010.
            Det har man senare tagit tillbaka, men det finns vittnen som var
            med på presskonferensen som fortfarande hävdar att det var precis
            vad som sades från Vattenfalls sida.
          </note>
          <note>
            Jag skall försöka ställa några konkreta frågor till
          </note>
          <note>
            Anders Sundström. Jag har egentligen mycket mer att säga. En
            fråga är: Kan Anders Sundström lova mig att inget beslut fattas
            av regeringen i denna fråga innan energiöverläggnigarna är avslutade?
            Det är regeringen som skall fatta beslut om de övergripande målen
            och riktlinjerna för energiproduktionen i Sverige, och då också
            naturligtvis i relation till andra länder. Därför är det här beslutet
            av största vikt.
          </note>
          <note>
            Jag skulle också vilja få en annan fråga besvarad.
          </note>
          <note>
            Kan Anders Sundström förklara hur den här kabeln skall ställa
            om energipolitiken i Sverige eller Polen till förmån för miljön
            och för en bättre resursförbrukning? Som jag ser det kostar den
            här kabeln 3-4 miljarder kronor. Om man tittar på de satsningar
            som
          </note>
          <note>
            Vattenfall har gjort när det gäller vindkraft under fem års tid,
            så handlar det om 160 miljoner kronor. I fråga om bioenergi handlar
            det om 250 miljoner kronor.
          </note>
          <note>
            Då är frågan: Vad skulle vi i stället kunna göra för de här 3-4
            miljarder kronorna för att verkligen förändra vår energiproduktion?
          </note>
          <note type="speaker">
            Anf. 29 KARIN OLSSON (s):
          </note>
          <note>
            Fru talman! Som blekingebo känner jag att det är ytterst angeläget
            att fästa näringsministerns uppmärksamhet på det planerade kabelprojektet.
            Det är behäftat med många frågetecken. En sak som oroar mig i
            det här ärendet är att närheten till det befintliga kraftnätet
            vägt tyngre än de negativa effekter som kan uppstå för den marina
            miljön. Den undersökning som har gjorts av Kalmar högskola för
            att belysa de marina förhållandena i Blekinge skärgård gjordes
            tyvärr ett halvt år efter det att ansökan om miljökonsekvens och
            miljökonsekvensbeskrivning lämnats in av Vattenfall. Länsstyrelsen
            i Blekinge vill dessutom att det görs en miljökonsekvensbeskrivning
            på den polska sidan.
          </note>
          <note>
            Det som upplevs som mest oroande är att den miljökonsekvensbeskrivning
            som presenterats är av undermålig kvalitet. De flesta av de myndigheter
            som har inkommit med synpunkter på projektet är faktiskt negativa.
            De är negativa av olika skäl, men främst på grund av hanteringen
            av ärendet.
          </note>
          <note>
            Låt mig citera ur svaren. Sveriges geologiska undersökning skriver
            i sitt svar: "SGU finner det ytterst angeläget att Swe-Pol-Link
            noga överväger att finna ett bättre lokaliseringsalternativ till
            den på svenska sidan föreslagna stationen så att förutsättningarna
            för en elektrisk jordning blir gynnsammare och förluster och korrosionsrisker
            minskas. En förläggning av Swe-
          </note>
          <note>
            Pol-Link till Sydskåneområdet skulle ge tillgång till en betydligt
            gynnsammare geologisk situation med en jordning, helst en djupjordning,
            som omedelbart skulle reducera de omgivande potentialerna i proportion
            till den där uppskattade resistiviteten 10 ohmmeter i de ca 2000
            meter mäktiga välledande kritformationerna. Detta alternativ skulle
            dessutom innebära en ca 25 % kortare sjökabel och en svensk jordningspunkt
            av samma goda kvalitet som hos Baltic Cable."
          </note>
          <note>
            Enligt Boverket kommer delar av kabeln med tillhörande anordningar
            att beröra riksintressen enligt naturresurslagen 3 kap. 1 § och
            4 §. Boverket bedömer att den ansökta anläggningen kan få betydande
            omfattning i ett oexploaterat kustområde som är skyddat enligt
            naturresurslagen.
          </note>
          <note>
            Dessutom påpekar Boverket att det endast finns ett lokaliseringsalternativ
            för anslutning av kabeln till storkraftsnätet. Boverket påpekar
            vidare att det saknas utvärdering och sammanställning av miljökonsekvenserna
            av liknande anläggningar. Detta bör göras innan en ny anläggning
            etableras i ett känsligt område.
          </note>
          <note>
            Boverket bedömer att det här området berör Esbokonventionen.
          </note>
          <note>
            Förutom dessa myndigheters synpunkter har kritik framförts av
            bl.a. NUTEK, Karlshamns kommun och
          </note>
          <note>
            Länsstyrelsen i Blekinge. Kritiken riktar sig mot den mycket
            bristfälliga miljökonsekvensbeskrivning som tagits fram. Frågor
            som måste besvaras är: Kommer förbindelsen att påverka det biologiska
            livet? Vilka blir konsekvenserna av klorproduktionen runt kabeln?
          </note>
          <note>
            Hur kommer de elektromagnetiska fälten att påverka livet i vattnet?
            Jag kan räkna upp många fler frågor.
          </note>
          <note>
            Det är förståeligt att många blekingebor känner oro inför det
            här projektet med alla de frågetecken som finns. Blekingekustens
            flora och fauna är unik.
          </note>
          <note>
            Den är viktig för den inhemska befolkningen, men även för de
            turister som besöker Blekinge. Här finns t.ex. vandringsvägar
            och uppväxtområden för lax och havsöring. Fiskerinäringen och
            turistnäringen är viktiga inkomstkällor för Blekinge, ett län
            som har en mycket besvärlig arbetsmarknadssituation.
          </note>
          <note>
            Personligen känner jag stor tveksamhet till huruvida det här
            projektet är förenligt med socialdemokratisk energi- och miljöpolitik.
            Risken finns att vi i framtiden tvingas att köpa smutsig brunkolsel
            från
          </note>
          <note>
            Polen, något som framför allt kommer att drabba
          </note>
          <note>
            Blekinge och öka den försurning som redan är ett problem för
            oss. Som näringsministern förstår är det ytterst angeläget att
            denna fråga prövas noga.
          </note>
          <note type="speaker">
            Anf. 30 ROY OTTOSSON (mp):
          </note>
          <note>
            Fru talman! Nu har vi just hört Karin Olsson räkna upp en del
            av de problem som påpekas från myndigheter - Boverket när det
            gäller intrånget på riksintressen i Hanöbukten och Sveriges geologiska
            undersökning vad gäller effekten på försvarsanläggningar m.m.
          </note>
          <note>
            Det har också kommit mycket kritik från fiskerinäringen, fritidsfiskarna
            och biologisk expertis, eftersom kabeln kommer att störa laxens
            vandringar. Mörrumsån rinner ut i Hanöbukten. Där vandrar laxen
            in, och den har också ett uppväxtområde i bukten.
          </note>
          <note>
            Det är en likströmskabel, och då skall det också vara en anläggning
            för att göra om det till växelström.
          </note>
          <note>
            Det leder till att man också får klorutsläpp i havet som påverkar
            livet där negativt. Jag kan bara instämma i att regeringen måste
            vara väldigt noga när den prövar detta och se till att det blir
            en riktig miljökonsekvensbeskrivning gjord. Den finns inte, som
            Karin Olsson har påpekat.
          </note>
          <note>
            Det finns också en tyngre energipolitisk fråga i detta. Näringsministern
            sade i sitt svar att tanken är att de samlade produktionsresurserna
            i Polen och i Sverige i första hand skall utnyttjas jämnare och
            mer effektivt. Vad betyder det? I Sverige har vi en effekttopp
            på vintern, och vi har dimensionerat svensk elproduktion till
            denna topp. Det gör att vi har ett stort överskott på sommarhalvåret
            av framför allt kärnkraftsel. Det är den som kan exporteras i
            någon omfattning.
          </note>
          <note>
            Detta blir alltså ett sätt att bygga fast oss i kärnkraftsberoendet.
            Det är huvudkritiken mot det här projektet. Därför är det litet
            märkligt att ministern inte vill se detta. Likadant är det på
            vintern. Om vi avvecklar kärnkraften, har den där kabeln och stora
            kolkraftverk i Polen som har en överproduktion -
          </note>
          <note>
            eftersom man inte längre exporterar till Ryssland på samma sätt
            som förut - blir det naturligtvis attraktivt att jämna ut, med
            ministerns ord, genom att exportera elkraft från kolkraftverk
            i Polen till Sverige. Det leder till ökade utsläpp av försurande
            ämnen, tungmetaller, radioaktiva ämnen, osv. Detta förnekar ministern,
            och det är också märkligt. Statsrådet måste litet mer utveckla
            tanken om samlade produktionsresurser som skall utnyttjas jämnare.
          </note>
          <note>
            Regeringen borde också titta på vad Vattenfall gör. Det är alldeles
            uppenbart att Vattenfall agerar på ett sätt som motverkar den
            energipolitik som riksdagen har lagt fast. Man har från ledningen
            i Vattenfall i samband med detta kabelprojekt mycket tydligt sagt
            att man inte räknar med att kärnkraften skall avvecklas, trots
            att riksdagen har beslutat att så skall ske.
          </note>
          <note>
            Just nu håller vi på att lägga fast detaljerna i detta.
          </note>
          <note>
            Det borde då vara rimligt att regeringen tittar närmare på vad
            Vattenfall egentligen sysslar med. Det är staten, och då främst
            regeringen, som är ägare av Vattenfall. Ägaren måste ge ett direktiv
            till sitt företag så att det inte motverkar de beslut vi har fattat
            i riksdagen.
          </note>
          <note>
            Jag har en fråga just på den punkten. Avser statsrådet att göra
            någonting åt Vattenfalls agerande?
          </note>
          <note>
            Det är naturligtvis en vacker vision med Baltic
          </note>
          <note>
            Ring. Men man måste ändå se på vad det konkret innebär. Därför
            blir det litet lustigt när man från regeringshåll vägrar gå ned
            på detaljnivå och tala om vad som egentligen skall hända med energiförsörjningen.
            Det innebär, som jag visat på, mer kolkraft i
          </note>
          <note>
            Polen och mer kärnkraft i Sverige, och då borde man tala klartext.
          </note>
          <note>
            Anf. 31 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Fru talman! Jag skall börja med en allmän reflexion jag gjorde
            när jag lyssnade på det som sades. Jag tycker att man blandar
            äpplen och päron i en omfattning som är ovanlig. Det är två delar
            i energisystemet.
          </note>
          <note>
            Den ena är produktion av el, och den andra är distribution. Distributionen
            är en infrastrukturfråga.
          </note>
          <note>
            Vi vet att vi har förluster med att distribuera el, och vi distribuerar
            i dag stora mängder el från norra
          </note>
          <note>
            Sverige till södra Sverige. För att vi skall få ett så effektivt
            system som möjligt, skall vi ha ett distributionssystem som gör
            det möjligt att minska de förlusterna. Vi skall ha ett tätt nätverk
            - precis som med vägar, järnväg, telefonkablar och annat - för
            att minska förlusterna. Det är det ena. Därför behöver man binda
            ihop de olika produktionsanläggningarna med varandra.
          </note>
          <note>
            Det andra är att vi också behöver ett distributionssystem för
            att klara svängningar, inte bara mellan vinter och sommar, som
            Roy Ottosson talade om, och det kommer jag tillbaks till. Det
            är också stora skillnader mellan olika år. Sverige och Norge,
            som är sammanbundna med varandra, har väldigt stor del av sin
            elproduktion baserad på vattenkraft. Som Roy
          </note>
          <note>
            Ottosson vet regnar det litet olika från år till år. Då gäller
            det att bygga ett system där man inte har en överkapacitet för
            att klara det torraste året, utan faktiskt har ett distributionssystem
            där man binder ihop olika anläggningar i olika länder för att
            klara våt- och torrår. Det är skälet till att man skall ha ett
            tätt och bra distributionssystem. Därmed har jag svarat på den
            frågan.
          </note>
          <note>
            Den andra frågan är: Om vi nu bygger ett distributionssystem
            till andra länder, innebär det att Sverige avvecklar sin produktionsapparat
            och blir stora köpare av el? Det tycker jag är politik. Jag anser
            inte att Sverige skall vara en stor köpare av el. Vi har våra
            verktyg. Vi har Vattenfall, svenska kraftnät, vi för politik där
            vi stimulerar fjärrvärmenäten och också producerar el, och vi
            har de kommunala energiplanerna och de kommunalt ägda energiföretagen.
          </note>
          <note>
            Socialdemokraterna har inte som ambition att ha ett elnät som
            bygger import. För att minska påverkan på miljön skall vi däremot
            inte bygga en produktionsapparat som bara används vart tionde
            år när vi har torrår, utan vi skall ha en produktionsapparat som
            är så tajt som möjligt för att inte bygga överkapacitet.
          </note>
          <note>
            Det är miljöpolitik av bästa sort. Jag har därför litet svårt
            att hänga med i er diskussion.
          </note>
          <note>
            Vattenfall är ett viktigt verktyg för staten och samhället i
            energipolitiken. Jag kommer tillbaka till ändrade riktlinjer för
            Vattenfall när energisamtalen är avklarade. Det är en viktig del
            i de samtal som nu förs mellan de kvarvarande partierna.
          </note>
          <note>
            Själva frågan handlar om kabeln och miljön. Där säger jag i svaret,
            och det vill jag gärna upprepa:
          </note>
          <note>
            Miljöfrågan skall prövas noga. Däremot skall handläggningen inte
            vänta. Riksdagen har faktiskt redan tagit ställning till att finansiera
            kabeln. När miljöfrågan är prövad och man funnit att det går att
            genomföra skall det också byggas.
          </note>
          <note type="speaker">
            Anf. 32 HANNA ZETTERBERG (v):
          </note>
          <note>
            Fru talman! Anders Sundström säger att han använder Vattenfall
            som ett redskap, eller att regeringen gör det. Då använder man
            det väldigt dåligt. Om nu regeringen verkligen har ambitionen
            att avveckla kärnkraften borde vi ha lagt ned mycket mer pengar
            på energiomställning över lag och också vindkraft och bioenergi.
            Jag nämnde siffrorna tidigare.
          </note>
          <note>
            Jag kan också nämna att i den budget som vi håller på att anta
            finns det 111 miljoner för energiomställning, vilket är en väldigt
            liten summa om man jämför med hur mycket kärnkraften har kostat
            genom tiderna i forskning och uppbyggnad.
          </note>
          <note>
            Jag anser att regeringen har ett enormt stort ansvar. Det handlar
            inte bara om juridiken eller politiken, utan det gäller staten
            som ägare till just Vattenfall. Min fråga handlar om det. Hur
            skall man påverka
          </note>
          <note>
            Vattenfall för att det i framtiden och nu driver sin verksamhet
            så att den överensstämmer med de politiskt fattade besluten? Det
            handlar för mig inte bara om miljökonsekvensbeskrivningar av själva
            kabeln.
          </note>
          <note>
            Inte alls. Det handlar just om det övergripande ansvaret för
            energipolitiken, där jag tycker att Vattenfall gång på gång brister.
          </note>
          <note>
            Jag skulle vilja ha en kommentar till de uttalanden som Vattenfalls
            ledning har gjort, nämligen: Vi har gjort en kommersiell bedömning
            av att kärnkraften kommer att finnas kvar även efter år 2010.
            Den har dessutom vid samma tillfälle uttalat: Vi tycker dessutom
            att det är bra att kärnkraften finns kvar. Jag vill verkligen
            ha en kommentar till det.
          </note>
          <note>
            Ministern talade om produktion och konsumtion och sade att vi
            naturligtvis måste göra det hela effektivare. Det håller jag med
            om - vi skall inte spilla energi som vi producerar. Jag tror inte
            att någon är oenig med ministern om det. Men frågan är hur vi
            skall göra det och vilken typ av kraft och el vi skall importera
            repsektive exportera.
          </note>
          <note>
            Dessa frågor hänger ihop, och jag är litet rädd för att regeringen
            i det här fallet hoppar över ett steg i sin vilja att försöka
            påverka energiomställningen och driva den vidare. Det steget är
            själva den ekologiska inriktningen på energin. Den har man glömt
            bort.
          </note>
          <note>
            Jag skulle hellre se att vi lade den här typen av resurser på
            vindkraft eller på en utökning av bioenergi i vårt land. När det
            gäller vilken typ av energi som produceras och ger överskott på
            sommaren, tror jag, precis som Roy Ottosson, att det är kärnkraftselen.
          </note>
          <note>
            Det stora problemet är den direkta eluppvärmningen.
          </note>
          <note>
            Det är den som vi borde komma åt i stället, och det tycker jag
            inte att vi gör med den här kabeln.
          </note>
          <note>
            Jag upprepar frågan som jag ställde tidigare: Hur kommer den
            här kabeln att påverka Sveriges energiproduktion till att bli
            miljömässigt hållbar och dessutom leda till mindre resursförbrukning?
            Det har jag inte riktigt fått klart för mig och inte alls kunnat
            utläsa ur några dokument.
          </note>
          <note>
            Jag vill också ha en kommentar till Vattenfalls uttalande om
            kommersiella bedömningar och kärnkraftens vara eller inte vara.
          </note>
          <note>
            Den sista frågan är: Kommer regeringen att vänta med att fatta
            beslut om den här kabeln till dess att partiöverläggningarna faktiskt
            är avslutade? Jag ser fram emot de riktlinjer som Anders Sundström
            uppenbarligen kommer att lägga fram efter partiöverläggningarna,
            men det finns kanske beslut som man vill förhala något för att
            kunna få en helhetssyn på energipolitiken.
          </note>
          <note type="speaker">
            Anf. 33 KARIN OLSSON (s):
          </note>
          <note>
            Fru talman! Jag förstår att näringsministern tycker att det är
            bekymmersamt med många olika frågor, men jag kunde inte låta bli
            att ta tillfället i akt.
          </note>
          <note>
            Distributionssystemet ger mig bekymmer. Ytterligare bekymmer
            är de kompletteringar som gjorts i den senaste miljökonsekvensbeskrivningen,
            där det sägs att elektrodnäten kommer att uppta en bottenyta av
          </note>
          <note>
            800 m2. Längre fram står det att ytan som upptas av kablar och
            elektrodnät är 150x800 m2, vilket blir 12
          </note>
          <note>
            ha. Det är stor skillnad. Dessutom står det att bottenytan är
            relativt vanlig i denna del av Blekinges skärgård.
          </note>
          <note>
            Men inte den tångskog som växer på botten och som fungerar som
            barnkammare och uppväxtplats för många olika fiskarter.
          </note>
          <note>
            Tångskogarna i Blekinge har försvunnit på grund av övergödning.
            Tångskogen vid Tånghällan är unik.
          </note>
          <note>
            Motsägelsefullt nog står det längre fram att viken mellan Biskopsmåla
            och Vångsö anses utgöra ett ostört område med förmodligen mycket
            gamla blåstångsplantor. Lokalen kan vara viktig som födo- och
            yngelplats för fisk. Om lokalen förstörs genom att tångplantorna
            skadas tar det lång tid, 10-60
          </note>
          <note>
            år, innan lokalen återställs av egen kraft.
          </note>
          <note>
            Som en kommentar vill jag hänvisa till det förra citatet och
            komplettera med att säga att 60 år gammal blåstång är unik överallt,
            även i Blekinge.
          </note>
          <note>
            Ärendet har ännu inte behandlats, och det tycker jag är bra.
            För att skapa tilltro till hela detta projekt är det alldeles
            klart att vi måste kunna lita på miljökonsekvensbeskrivningen.
            Med detta hoppas jag att jag har lyckats fästa näringsministerns
            uppmärksamhet på de brister som finns. Samtidigt tackar jag för
            den försäkran som näringsministern gav i sitt förra inlägg, nämligen
            att miljökonsekvensbeskrivningen kommer att visa att projektet
            är fullt möjligt att genomföra utan att de effekter man nu bekymrar
            sig för uppstår.
          </note>
          <note type="speaker">
            Anf. 34 ROY OTTOSSON (mp):
          </note>
          <note>
            Herr talman! Jag kan naturligtvis instämma i det statsrådet säger
            om att distributionen skall vara så effektiv som möjligt. Det
            är viktigt, liksom att man kan utjämna från år till år och ha
            en väldigt tajt produktionsapparat. Det är en av de viktigaste
            metoderna för att avveckla kärnkraften.
          </note>
          <note>
            Det är också bra att klart och tydligt få höra att ägardirektivet
            till Vattenfall ses över. Det är uppenbart att det behövs.
          </note>
          <note>
            Däremot kan jag knappast tycka att frågan om tilllåtandet av
            det här kabelföretaget är avgjord. Den ligger i den prövning som
            regeringen rimligen bör göra, om man skall ta hänsyn till naturresurslagen
            och lagstiftningen i övrigt.
          </note>
          <note>
            Det har visats här att invändningarna är mycket starka från miljösidan,
            fiskerisidan, de geologiska undersökningarna osv. Det finns därför
            skäl för regeringen att göra en fördjupad miljökonsekvensbeskrivning
            och se om det verkligen är förenligt med svensk lagstiftning,
            framför allt på miljöområdet.
          </note>
          <note>
            Riksdagens beslut i våras handlade mer om pengar, och det innebär
            inte i sig att man skall anse att detta företag är tillåtet. Det
            beslutet handlade om detaljer, bl.a. lokalisering.
          </note>
          <note>
            Kabeln öppnar en förbindelse för eldistribution till kontinenten,
            där man över lag har ett högre elpris än vad Sverige har. Detta
            är en faktor som borde diskuteras närmare i sammanhanget; det
            kan nämligen driva upp elpriset ytterligare i Sverige. Vad det
            kan få för konsekvenser, utöver de skatter vi kan behöva ha på
            el, kommer vi in på i nästa interpellationsdebatt. Detta är en
            aspekt som har försummats i diskussionen så här långt.
          </note>
          <note>
            Jag tycker också att det vore intressant att få en kommentar
            från statsrådet när det gäller de mera regionala och lokala miljöeffekterna
            i den här frågan.
          </note>
          <note>
            Anf. 35 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Herr talman! Det sista vill jag vänta med att kommentera, eftersom
            det nu pågår en prövning. Så småningom får jag ett förslag på
            mitt bord från den myndighet som granskar detta, och då lägger
            vi fram ett förslag från regeringen. Detta svarade jag på redan
            i mitt förra inlägg.
          </note>
          <note>
            Jag tycker också att jag svarade på hur jag ser på
          </note>
          <note>
            Vattenfall. Det är ett viktigt verktyg. Det gläder mig att fler
            och fler inser att det finns starka skäl till att samhället har
            ett stort ägande, ansvar och engagemang i kraftproduktion. Det
            är en växande insikt som gläder mig mycket.
          </note>
          <note>
            Till Hanna Zetterberg vill jag säga att jag har litet svårt att
            hänga med när hon ställer investeringar i ny produktion i motsats
            till ett effektivt distributionssystem.
          </note>
          <note>
            Sverige och Norge har ungefär samma väderbetingelser. I dag regnar
            det och snöar i Norrland, och det ser ut på ungefär samma sätt
            på bägge sidor om kölen. Det betyder att de år när Sverige har
            torrår så har också Norge det.
          </note>
          <note>
            Däremot kan det vara så att torråret råkar infalla samma år som
            det blir kallt. Därför finns ett väldigt behov av att ha ett distributionssystem
            som förhindrar att man måste bygga upp en onödigt stor produktionskapacitet.
            Som miljövän måste Hanna Zetterberg tycka att det är riktigt.
          </note>
          <note>
            Därför gillar jag att att man bygger ihop distributionssystemen.
            Tänk om inte Sverige var ihopknutet i ett distributionssystem!
            Nu har vi knutit ihop Porjus med Blekinge, men inte Blekinge och
            Polen, bara 24
          </note>
          <note>
            mil bort! Tänk om inte näten i Sverige varit ihopknutna - vilken
            enorm produktionsapparat vi hade varit tvungna att bygga för att
            kunna garantera elförsörjningen i hela landet!
          </note>
          <note>
            Det måste väl ändå vara en vettig miljöpolitik att göra på det
            sättet? Nu har vi klarat ut den frågan.
          </note>
          <note>
            Miljöprövningen sköts i särskild ordning. Vattenfall är ett viktigt
            verktyg och det är viktigt att inom de energiöverläggningar som
            nu pågår diskutera Vattenfalls roll. Detta har jag också klargjort.
          </note>
          <note>
            En ny fråga dök upp i den här vändan, och det var hur kabelns
            utbyggnad påverkar prisbilden i Sverige.
          </note>
          <note>
            Det är en viktig fråga också för mig. Det bestämmer hur mycket
            av kabelutbyggnad vi skall ha i Sverige.
          </note>
          <note>
            Jag återkommer till riksdagen i den frågan. Bara för att kraftindustrin
            vill bygga ut och åstadkomma en influens av högre priser från
            Europa, finns det ingen anledning att vi som riksdag eller regering
            skall gilla det.
          </note>
          <note>
            Därför skall en utbyggnad av kapaciteten baseras på att man kan
            åstadkomma en effektiv hantering, men att vi fortfarande på ett
            normalår skall ha den produktionskapacitet som krävs för att klara
            vår egen försörjning. Vi skall inte bygga ett kabelnät som gör
            att de naturresurser som vi använt oss av genom utbyggnaden av
            vattenkraften slussas vidare söderut och vinsterna hamnar enbart
            i kraftindustrins fickor. Resurserna skall förädlas och ge jobb
            i Sverige. Det är ett mycket tydligt besked.
          </note>
          <note type="speaker">
            Anf. 36 HANNA ZETTERBERG (v):
          </note>
          <note>
            Herr talman! Anders Sundström pratade om att man behöver göra
            energisystemen effektivare och att det kan finnas många poänger
            med att sammanbinda de olika systemen mellan olika länder. Det
            är alldeles riktigt, och jag tycker att det är bra. Jag är också
            glad att Anders Sundström spontant kallade mig för miljövän. Det
            känns tryggt.
          </note>
          <note>
            Det jag är orolig för, och som jag har tagit upp i interpellationen,
            handlar inte om kabeln i sig eller om dess miljökonsekvenser.
            Jag är periodvis också orolig för detta, men jag litar på utredningarna
            som görs och att man inte kommer att bygga någon kabel om man
            märker att konsekvenserna för miljön blir för stora.
          </note>
          <note>
            Jag är däremot orolig för debatten runt omkring. Från
          </note>
          <note>
            Polen kommer signaler som säger att polackerna inte på något
            sätt kommer att minska sin kraft- och energikonsumtion. De kommer
            inte att stänga kolkraftverk eller över huvud taget att försöka
            minska konsumtionen. Snarare ser de det som positivt att priserna
            sänks, så att de kan konsumera mer. Detta gör mig orolig.
          </note>
          <note>
            Det gör mig också väldigt orolig när högt uppsatta människor
            inom Vattenfall tar diskussionen om kärnkraften på det sätt som
            de har gjort. Jag har ännu inte fått någon kommentar till detta
            från näringsministern.
          </note>
          <note>
            Det är möjligt att det är svårt för honom att tycka någonting
            särskilt om detta, men jag skulle gärna vilja höra det i alla
            fall. Jag tror nämligen att huvudargumentet och det huvudproblem
            vi står inför - förutom att vi måste avveckla kärnkraften - är
            diskussionen om hur vi skall spara energi och hur vi skall kunna
            minska vår energikonsumtion. Det gör vi inte om vi bygger fast
            oss i kärnkraftsdiskussionen på det sätt jag tycker att vi ändå
            gör.
          </note>
          <note>
            Jag tycker mig kunna säga att både vindkraft och bioenergi är
            mycket mer stabila än såväl kärnkraft som vattenkraft när det
            gäller påverkan från naturen, säkerhet osv. Därför tror jag det
            vore mycket olyckligt om regeringen inte använder Vattenfall som
            ett redskap att ordentligt sätta i gång utbyggnaden av vattenkraft
            och bioenergi i vårt land.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1996/97:42 om den elintensiva industrin
          </note>
          <note>
            Anf. 37 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Herr talman! Elizabeth Nyström har frågat statsministern vilka
            åtgärder han avser att vidta för att den elintensiva industrins
            konkurrenskraft inte skall försämras till följd av energipolitiken.
            Elizabeth Nyström hänvisar till Vargön Alloys varsel om uppsägningar.
            Interpellationen har överlämnats till mig.
          </note>
          <note>
            Elizabeth Nyström ställde en liknande fråga till mig i våras.
            Jag framhöll då att statsministern i regeringsförklaringen underströk
            att omställningen av energisystemet skall genomföras så att den
            elintensiva industrins konkurrensläge inte äventyras. Vidare framhöll
            jag att regeringen har föreslagit ett antal åtgärder på skatteområdet
            för att sanera de offentliga finanserna.
          </note>
          <note>
            Regeringen har satt upp målet att halvera arbetslösheten till
            år 2000. De senast föreslagna förändringarna av energiskatterna
            syftar till att finansiera en bred satsning på utbildning (prop.
            1995/96:118,
          </note>
          <note>
            1996/97:1). Det är självklart att åtgärderna för att öka sysselsättningen
            inte får leda till sådana kostnadshöjningar att arbetstillfällen
            försvinner. Risken för sådana effekter var för övrigt skälet till
            att regeringen återtog den tidigare föreslagna produktionsskattehöjningen
            och i stället föreslog en höjning av energiskatten på el och fossila
            bränslen.
          </note>
          <note>
            Regeringen strävar efter att genom partiöverläggningarna om energipolitiken
            åstadkomma stabila förutsättningar för industrin. Det gäller inte
            minst i fråga om energiskatterna. I överläggningarna ställde jag
            nyligen tre frågor till partierna inför de fortsatta förhandlingarna.
            Jag anser att en ansvarsfull överenskommelse om den framtida energipolitiken
            bör ta utgångspunkt i positiva svar på dessa frågor.
          </note>
          <note>
            Den första frågan gäller just industrin. Jag anser att omställningen
            skall genomföras så att industrin tillförsäkras el till konkurrenskraftiga
            priser. Den andra frågan gäller det långsiktiga målet för energiförsörjningen.
            Vi skall sträva efter ett ekologiskt och ekonomiskt uthålligt
            energisystem. Det behövs ett positivt svar på båda dessa frågor
            för att det skall gå att utforma en energipolitik som bidrar till
            att industrin kan växa och sysselsättningen värnas.
          </note>
          <note>
            Den tredje frågan gäller uppfyllandet av folkomröstningens resultat
            och 1991 års energiöverenskommelse, som innebär att kärnkraften
            skall avvecklas i den takt som är möjlig med hänsyn till behovet
            av elektrisk kraft för upprätthållande av sysselsättning och välfärd.
          </note>
          <note>
            Mot bakgrund av Energikommissionens arbete och de analyser som
            gjorts i Närings- och handelsdepartementet är en utgångspunkt
            i partiöverläggningarna om energipolitiken att det finns förutsättningar
            att inleda avvecklingen genom att stänga en reaktor.
          </note>
          <note>
            Majoriteten av riksdagens partier är eniga med mig om detta.
          </note>
          <note>
            Därför beklagar jag att moderata samlingspartiet inte kan ställa
            upp på de förutsättningar som behövs för att vi skall få en bred
            uppgörelse. Det innebär att moderata samlingspartiet inte vill
            ta ansvar för den energipolitik som måste läggas fast ganska snart.
            Det gäller inte minst energiskatterna, som givetvis kommer att
            diskuteras i de fortsatta överläggningarna.
          </note>
          <note>
            Det är nu absolut nödvändigt med en nationell kraftsamling för
            att åstadkomma det Elizabeth Nyström och vi alla önskar, dvs.
            stabila och rimligt förutsägbara förutsättningar för hushåll och
            näringsliv att investera till gagn för alla. Med sådana förutsättningar
            läggs en god grund för tillväxt och utveckling också av miljövänlig
            teknik. Detta kommer på sikt att leda till en ökad sysselsättning.
          </note>
          <note>
            De flesta av de övriga partierna har insett att de deltar i en
            förhandling där det handlar om att vi alla måste försöka komma
            överens. Flera partier har rört sig från en tidigare delvis orealistisk
            attityd när det gäller förutsättningarna för att minska energianvändningen.
            Nu råder samsyn mellan riksdagens samtliga partier om att elanvändningen
            kommer att fortsätta att öka, om än i svagare takt än under 1970-
            och 1980-
          </note>
          <note>
            talen, och att energipolitiken skall tillförsäkra industrin den
            el som behövs så att den skall kunna växa och öka marknadsandelarna
            på världsmarknaden.
          </note>
          <note>
            Det är sannerligen en mycket stor omvälvning som har skett genom
            de energipolitiska överläggningarna.
          </note>
          <note>
            Moderata samlingspartiet försöker skymma detta faktum genom att
            bibehålla sin hårdnackade attityd mot att uppfylla resultatet
            av 1980 års folkomröstning.
          </note>
          <note>
            Jag hoppas att moderata samlingspartiet så småningom också ändrar
            sin inställning om den framtida energipolitiken, inte minst eftersom
            partiet i likhet med övriga riksdagspartier anser att kärnkraften
            inte är den uthålliga energikälla vi skall bygga framtidens energisystem
            på.
          </note>
          <note type="speaker">
            Anf. 38 ELIZABETH NYSTRÖM (m):
          </note>
          <note>
            Herr talman! Många riksdagsledamöter brukar tacka för svaret,
            men det kan inte jag göra. Först och främst hade jag ställt interpellationen
            till statsministern - men det är näringsministern som svarar.
            Det var med stort allvar jag ställde interpellationen, och valde
            att ställa den till just statsministern eftersom frågan är av
            nationell betydelse.
          </note>
          <note>
            Är möjligen regeringen av uppfattningen att den elintensiva basindustrin
            i Sverige skall försvinna, och därför valt att låta näringsministern
            svara? I så fall tycker jag att regeringen klart skall uttala
            detta.
          </note>
          <note>
            Svenska folket är ju vant vid att socialdemokratiska politiker
            sviker givna löften. Detta skulle i så fall definitivt inte vara
            något undantag.
          </note>
          <note>
            Statsministern lovade de facto på Socialdemokraternas partikongress
            att den elintensiva industrins konkurrenskraft inte skulle försämras.
            Efter detta uttalande har statsministern inte vågat ge svar trots
            mängder av brev, fax, tidningsartiklar osv. Det är inte bara jag
            som är besviken, utan också alla de människor som i dag verkar
            inom den elintensiva industrin.
          </note>
          <note>
            Nåväl, nu står jag här och har fått svar av näringsministern.
            Och vilket svar!
          </note>
          <note>
            Min första fråga lydde: Vilka åtgärder avser statsministern vidta
            för att uppfylla löftet om oförändrade konkurrensförutsättningar
            för den elintensiva industrin? Svaret jag fått är att det behövs
            ett positivt svar på denna, och även på min nästa, fråga. Jag
            håller med om detta - det behövs verkligen ett positivt svar.
            När kommer det positiva svaret, Anders Sundström?
          </note>
          <note>
            Min andra fråga lydde: Är regeringen beredd att offra ett stort
            antal arbetstillfällen på vissa platser i landet för att dels
            tillgodose Centerpartiets krav, dels försöka klara helheten vad
            gäller det omtvistade målet att halvera arbetslösheten till år
            2000. Svaret man gett på denna fråga är:
          </note>
          <note>
            "Det är självklart att åtgärderna för att öka sysselsättningen
            inte får leda till sådana kostnadsökningar att arbetstillfällen
            försvinner."
          </note>
          <note>
            Många vet att de höjda elpriserna kommer att äventyra verksamheten
            vid de allra mest energiintensiva företagen. Nu föreligger nämligen
            ett första facit:
          </note>
          <note>
            Vargön Alloys har på grund av regeringens skattehöjningar redan
            nödgats stänga två av fyra processugnar, och varslat totalt 55
            personer. Företaget är i uppenbar fara och måste redan nu växla
            ner för att vinna tid. I förlängningen finns stor risk att antalet
            jobb som försvinner i Vargön blir tjugofalt större, vilket kan
            bli resultatet när och om alla ugnar släcks och kringliggande
            industrier med underleverantörer dras med i fallet. Höjningen
            av elpriset för Vargön Alloys blir
          </note>
          <note>
            75 000 kr per anställd, dvs. den genomsnittliga vinsten för företaget
            de senaste tio åren, 26 miljoner kronor, kommer att ätas upp av
            de höjda energiskatterna.
          </note>
          <note>
            Den regering som säger sig vilja göra Sverige till ett ekologiskt
            föredöme startar sitt arbete med att slå ut industriproduktionen,
            som vi har all anledning att vara stolta över. Är regeringen medveten
            om detta?
          </note>
          <note>
            Många väntar på svar.
          </note>
          <note type="speaker">
            Anf. 39 SIGGE GODIN (fp):
          </note>
          <note>
            Herr talman! Jag vill börja med att ställa en rak fråga till
            näringsministern: Vilka åtgärder avser regeringen vidta för att
            G A Metall och ett tiotal andra företag som har el som råvara
            i produktionen skall överleva? Jag ställer den frågan i min inledning
            så att näringsministern skall kunna tänka över vad som håller
            på att ske inte bara i Sundsvall utan också i glesbygder över
            hela landet. Av svaret till Elizabeth
          </note>
          <note>
            Nyström framgår inte detta utan enbart att omställningen - och,
            förutsätter jag, energiskatterna - skall utformas så att den elintensiva
            industrins konkurrensläge inte äventyras.
          </note>
          <note>
            Nu är det så, herr statsråd, att elskatterna äventyrar industrin,
            i första hand G A Metall i Sundsvall.
          </note>
          <note>
            Många av de här företagen finns alltså i våra glesbygder. Ett
            finns exempelvis i Alby i Ånge. Om de här företagen slås ut på
            grund av orimliga skatter - och så är läget i dag - kommer ingen
            av de friställda människorna att få ett nytt arbete i sina glesbygdskommuner.
            Ingen av dem kommer att få det, utan de är hänvisade till att
            söka jobb på andra håll i landet, och som vi vet finns inga jobb
            någon annanstans heller.
          </note>
          <note>
            G A Metall i Sundsvall, landets enda tillverkare av aluminium,
            använder lika mycket el som hela Volvokoncernen tillsammans. 30
            % av kostnaderna är elkostnader, varav produktionsskatten är på
            knappt
          </note>
          <note>
            4 %. Lönerna tar 16 % och kostnaderna för oxiden
          </note>
          <note>
            22,5 %. Detta handlar alltså bara i Sundsvall om
          </note>
          <note>
            75 000-90 000 kr per anställd. Jag vet att näringsministern,
            som norrlänning och som kännare av den här industrin, kan de här
            siffrorna. Dessa siffror visar på att elen är oerhört avgörande
            för konkurrenskraften.
          </note>
          <note>
            G A Metall konkurrerar som vi vet på en hård marknad - mot Frankrike,
            som har billig kärnkraftsel, mot Ryssland med dålig arbetsmiljö
            och stora utsläpp av miljöfarliga ämnen, mot Norge med billig
            vattenkraft, osv. I det här konkurrensläget får G A Metall -
          </note>
          <note>
            om jag nu håller mig till det företaget - högre och högre elskatter.
            Detta går naturligtvis inte ihop med det som näringsministern
            säger i sitt svar, nämligen att man skall se till att dessa företag
            behåller sin konkurrenskraft. Det är fullständigt orimligt. Bara
            i
          </note>
          <note>
            Medelpad handlar det om 1 000 arbetstillfällen samt de kringeffekter
            som blir följden.
          </note>
          <note>
            När jag var kommunalpolitiker i Sundsvall pressade vi G A Metall
            till att både förbättra sin arbetsmiljö och minska utsläpp osv.
            Vi lyckades med detta.
          </note>
          <note>
            Visserligen förekom det en debatt om att verksamheten skulle
            flyttas till Piteå - av alla ställen - men företaget genomförde
            ändå dessa förbättringar.
          </note>
          <note>
            Nu kommer de anställda vid företaget sannolikt att få gå hem
            eller sitta på skolbänken. Detta gör ju inte att arbetslösheten
            minskar, utan det gör att den ökar.
          </note>
          <note>
            Jag vill ställa ett par frågor till statsrådet. Det är dags att
            vi får besked nu: Vilka åtgärder kommer regeringen att vidta,
            så att det t.ex. blir ett undantag för de här tio företagen? Vad
            skall regeringen göra, så att alla dessa människor inte slås ut?
            Och när kommer beskedet? Tiden rinner i väg. Företagsledning och
            fackliga organisationer är förtvivlade över att många anställda,
            många av deras arbetskamrater, bara om några månader inte kommer
            att ha något arbete att gå till. Vilket blir statsrådets svar?
          </note>
          <note type="speaker">
            Anf. 40 NILS-ERIK SÖDERQVIST (s):
          </note>
          <note>
            Herr talman! Det är både bra och nödvändigt att vi håller grytan
            kokande och att vi återigen får en interpellationsdebatt kopplad
            till den här frågan. Det är mycket, mycket allvarligt att vi ännu
            inte kan ge klara besked och därmed också få undan den oro som
            finns på många orter runt om i landet, där elintensiv basindustrin
            är hotad.
          </note>
          <note>
            Jag uppfattar det som att den fråga vi nu diskuterar egentligen
            består av två delar.
          </note>
          <note>
            Det ena är hur vi klarar energiomställningen. På den punkten
            kan vi se att näringsministern i det svar som han har givit Elizabeth
            Nyström följer upp det han sagt tidigare, dvs. det löfte som har
            givits om att den elintensiva industrins konkurrenskraft skall
            bibehållas i samband med energiomställningen. Detta finns med
            i svaret, och det vill jag ta fasta på. Jag konstaterar därmed
            att man nu på Näringsdepartementet ordentligt har satt ner foten
            och med detta menat att energiomställningen skall ske på ett sådant
            sätt att vår basindustri bibehålles och att man får konkurrenskraftiga
            energipriser som möjliggör detta. Därmed menar jag att den långsiktiga
            och viktiga delen är i hamn.
          </note>
          <note>
            Men vi är inte i hamn med frågan, långt därifrån.
          </note>
          <note>
            Det vi redan har gjort under det här året är att vi har höjt
            skatten, vilket har drabbat den elintensiva industrin, och dessa
            företag har därmed fått kostnadsökningar på mellan 75 000 och
            100 000 kr. Detta innebär faktiskt att hela vinsten för dessa
            företag, liksom för Vargön Alloys på min hemort, är bortraderad.
            De vinster man hade räknat med äts alltså upp av de skatteökningar
            som redan har lagts på företagen.
          </note>
          <note>
            Min fråga utifrån detta är då: Hur anser man på
          </note>
          <note>
            Näringsdepartementet att vi skall klara upp detta? Det är nämligen
            alldeles uppenbart att de här kostnaderna direkt hotar verksamheten.
            Det är sant att detta också påskyndas av att vi just nu befinner
            oss i en lågkonjunktur, som i hög grad drabbar den här typen av
            basindustri. Men det kan man leva med. Man har i alla tider levt
            med detta, att efter en lågkonjunktur kommer en högkonjunktur.
            Men eftersom man just nu befinner sig i en lågkonjunktur finns
            risk att problemen förvärras av att den här kostnadsökningen,
            som vi redan har lagt på de här företagen, drar i väg på ett sådant
            sätt att hela vinsten äts upp.
          </note>
          <note>
            Detta märks väldigt tydligt i ett litet företag som
          </note>
          <note>
            Vargön Alloys. På grund av bl.a. den kapitalbildning som är aktuell
            för det företaget märker man där av en sådan här situation omedelbart.
            Andra företag runt om i landet kanske kan få en litet längre avvecklingsperiod,
            men det finns risk att investeringar stoppas och att företag efter
            företag avvecklas. Det är ju inte meningen, och jag uppfattar
            också näringsministers svar så, att det inte på något sätt är
            avsikten. Tvärtom skall vi skapa jobb i den här verksamheten också
            i framtiden och utveckla den.
          </note>
          <note>
            Frågan är alltså: Ser näringsministern några möjligheter att
            komma till rätta med de skatteökningar som redan har lagts på
            dessa företag?
          </note>
          <note type="speaker">
            Anf. 41 ROY OTTOSSON (mp):
          </note>
          <note>
            Herr talman! Det här är en rätt speciell fråga. Som
          </note>
          <note>
            Sigge Godin sade är det ett tiotal företag i landet som har det
            här litet speciella problemet. Det är företag som är energiintensiva
            just i fråga om elkraft och därför har svårt att klara kostnadsökningar
            på det området. Det hänger samman med att detta är verksamheter
            som internationellt är kraftigt subventionerade. Konkurrentländerna
            har olika typer av subventioner. I Frankrike handlar det om mycket
            fördelaktiga avtal med kärnkraftverken som till stor del är hemliga.
            Det finns anledning att tro att det är kraftiga subventioner.
          </note>
          <note>
            Spanien är en konkurrent på aluminiumsidan. Det är alldeles klart
            att de statliga aluminiumverken där har kraftiga statliga subventioner.
            Annars kan ekvationen inte gå ihop rent ekonomiskt.
          </note>
          <note>
            I Sverige har vi skattesubventioner för dessa företag. De betalar
            inte samma skatt som alla andra företag. Det betyder att det finns
            skäl för regeringen att ta upp den här frågan också internationellt.
            Detta strider ju emot frihandelsidén. Det borde vara någonting
            att ta upp inom VHO, Världshandelsorganisationen. Det kan inte
            vara rimligt att man i land efter land har den här utpressningssituationen
            inom en viss specifik industri. Det gör dessutom att man får kraftiga
            negativa effekter på miljön. Detta är ju miljörelaterade skatter,
            och det blir ganska bakvänt att bedriva industripolitik genom
            undantag på miljösidan. Det är ju precis vad det innebär när man
            har en lägre energiskatt för just de här företagen. Energiproduktionen
            påverkar ju miljön negativt.
          </note>
          <note>
            Jag vill fråga statsrådet om regeringen bedriver något arbete
            för att få bort de här subventionerna internationellt.
          </note>
          <note>
            Det är mycket viktigt att den här frågan inte blockerar energipolitiken,
            eftersom det är ett begränsat problem. De flesta företag inom
            industrin, och naturligtvis inom tjänstesektorn och på andra håll,
            har inte alls dessa problem.
          </note>
          <note>
            Jag vill också betona att det är viktigt att man sänker skatten
            på arbete samtidigt som man höjer energioch miljöskatter. Det
            måste finnas en långsiktig strategi som gör vårt samhälle mer
            resurssnålt och mer energisnålt samtidigt som man minskar kostnaden
            för arbetskraften. Vi har en mycket hög arbetslöshet i
          </note>
          <note>
            Sverige.
          </note>
          <note>
            Detta är en viktig strategi för att få ned arbetslösheten och
            samtidigt hushålla bättre med våra begränsade resurser. Då duger
            det naturligtvis inte, som
          </note>
          <note>
            Moderaterna tänker sig, att bara sänka skatten på allting och
            tro att det händer något. Man måste ju ändra på prisrelationerna.
            Prisrelationerna ändras bäst om man sänker skatten på arbete och
            höjer den på energisidan. Att bara sänka skatten på arbete leder
            inte till fler jobb. Det visar en rad analyser.
          </note>
          <note>
            Herr talman! I det här sammanhanget vill jag också ta upp att
            det borde ställas motkrav när samhället ger skattesubventioner
            till den energiintensiva industrin. När man ger subventionen borde
            man ställa krav på att de här industrierna minskar energianvändningen
            där det går och att de minskar miljöpåverkan på annat sätt. I
            dag ges den utan krav. Jag anser att det är ett missförhållande.
          </note>
          <note type="speaker">
            Anf. 42 EVA BJÖRNE (m):
          </note>
          <note>
            Herr talman! Som synes är vi fyra riksdagsmän från Västernorrland
            som deltar i debatten. Att tillförsäkra den elintensiva industrin
            ett konkurrenskraftigt elpris är enormt viktigt. Det inser vi
            från olika partier i Västernorrland. Det gäller att fortleva eller
            dö i det länet. Det är detta det handlar om.
          </note>
          <note>
            Vi har landets högsta arbetslöshet i dag. Den kommer att mer
            än fördubblas om inte den elintensiva industrin får möjlighet
            att överleva.
          </note>
          <note>
            Timrå kommun har en arbetslöshet på 9 % i dag.
          </note>
          <note>
            Den kommer raskt att gå upp till 24 % om SCA lägger ned samtliga
            sina industrier eller måste försvinna från marknaden. Näringsministern
            skrattar, men det är mycket allvarligt. Tidigare har det påpekats
            att G A
          </note>
          <note>
            Metall har problem och svårigheter. Den produktionsskatt som
            har lagts på G A Metall betyder att den genomsnittliga vinsten
            för de senaste tio åren har försvunnit. För bara 6-7 år sedan
            fanns mycket långtgående planer på att flytta smältverket till
            Island, eftersom det fanns konkurrenskraftiga priser på el där.
          </note>
          <note>
            De planerna är inte helt borta än. De kan plockas fram igen.
          </note>
          <note>
            Det var faktiskt inte heller så många år sedan som
          </note>
          <note>
            SCA var en västernorrländsk industri, en industri som fanns i
            Sundsvall och ett par kommuner till. I dag finns SCA i hela Västeuropa.
            SCA har mycket långtgående planer på att bygga ut ytterligare
            en LVC-line i Sundsvall, men det gör man inte om elpriserna är
            så höga som de är. Då bygger man den i Laakirchen i stället. Man
            kan inte vältra över priserna på sina kunder när man har en stor
            export av den vara man producerar. G A Metalls priser sätts på
            metallbörsen i
          </note>
          <note>
            London. Som Sigge Godin sade finns det industrier i
          </note>
          <note>
            Frankrike, Ryssland, Nordamerika osv. som svarar för konkurrensen,
            och de har helt andra elpriser och helt andra förutsättningar.
          </note>
          <note>
            Vi i Sundsvallsområdet ser investeringar som helt orealistiska
            i dag. Det kommer inga sådana till det här distriktet.
          </note>
          <note>
            Det här gäller inte bara SCA och G A Metall, vi har Nobelindustrier
            också med förgreningar in i västra delen av Medelpad som är en
            glesbygd. Där har man mycket dåliga förutsättningar att hitta
            arbeten.
          </note>
          <note>
            Sundsvalls kommun och Timrå kommun måste ha tillgång till dessa
            arbetsplatser inom den närmaste framtiden för att kunna överleva.
            Vi vet att samtliga partier är överens om detta. Jag finner det
            något underligt att en socialdemokratisk regering helt och hållet
            vill undergräva arbetstillfällena inom dessa kommuner som ju är
            starka socialdemokratiska fästen i dag.
          </note>
          <note type="speaker">
            Anf. 43 MIKAEL ODENBERG (m):
          </note>
          <note>
            Herr talman! Som tidigare har konstaterats har inte näringsministern
            i det utdelade svaret svarat på de frågor som Elizabeth Nyström
            har ställt i sin interpellation om utslagningen av arbetsplatser
            till följd av de skattehöjningar som har införts på elproduktionen.
            I
          </note>
          <note>
            stället har näringsministern gjort en mer allmän betraktelse
            över de energiförhandlingar som pågår.
          </note>
          <note>
            Det finns ju i och för sig en koppling däremellan.
          </note>
          <note>
            Går energiförhandlingarna fel och landet får en dålig energipolitik
            är det naturligtvis bara en liten början på utslagningen av arbetsplatser
            som vi har sett i Vargön
          </note>
          <note>
            Alloys och på andra håll.
          </note>
          <note>
            I sitt svar anklagar näringsministern Moderaterna för att inte
            ta ansvar i energifrågan. Därför vill jag säga att sanningen snarare
            är den att näringsministern kastade ut Moderaterna och Folkpartiet
            innan de överläggningar som har pågått sedan senvåren hade kommit
            in i någon reell förhandlingsfas. Det paradoxala i detta är att
            näringsministern kastade ut just de två partier som har samma
            syn som han själv i de här helt grundläggande och avgörande frågorna,
            nämligen de partier som inser att vi måste garantera industrin
            deras behov av tillräckligt med el till tillräckligt konkurrenskraftiga
            priser också på lång sikt. Det är de partier som inser att detta
            i praktiken kommer att innebära en fortsatt ökning av elanvändningen
            under nästa decennium.
          </note>
          <note>
            Nils-Erik Söderqvist förklarar sig nöjd och belåten med de utfästelser
            som görs i interpellationssvaret.
          </note>
          <note>
            Jag skulle snarare ha förmodat att han borde uttrycka sin djupa
            oro. Den elintensiva industrin kommer naturligtvis inte att gagnas
            om energiministern skulle göra om Socialdemokraterna från ett
            linje 2-parti till ett linje 3-parti.
          </note>
          <note>
            Visserligen har alla andra partier, som svar på näringsministerns
            frågor i energiöverläggningarna, sagt sig dela den här grundläggande
            synen. Men jag vet, och Anders Sundström vet, att så inte är fallet.
          </note>
          <note>
            Det är nog så som det heter i svaret att flera partier har rört
            sig från tidigare delvis orealistiska attityder.
          </note>
          <note>
            Däremot är det inte tal om den mycket stora omvälvning som det
            talas om i svaret. Varken Centern,
          </note>
          <note>
            Vänstern eller Miljöpartiet har omvärderat grunderna för sin
            energipolitik. Oavsett de formella svaren på frågorna måste de
            faktiskt göra det för att kunna acceptera en fortsatt ökning av
            elanvändningen under nästa decennium. Därför menar jag att den
            samsyn som Anders Sundström tror sig ha funnit hos Centern,
          </note>
          <note>
            Vänstern och Miljöpartiet inte existerar ens i sinnevärlden.
            Den begränsar sig till en inledande exercis om någon enstaka reaktor.
          </note>
          <note>
            Det här illustreras också mycket tydligt av det uttalande som
            språkröret Birger Schlaug gör i Dagens
          </note>
          <note>
            Nyheter i dag. Han talar där om vilken befrielse det är att Moderaterna
            och Folkpartiet är utestängda från förhandlingarna. Han deklarerar
            att Kristdemokraterna är helt ointressanta. Han framför också
            ett antal krav till näringsministern, som jag svårligen tror att
            näringsministern kommer att kunna acceptera.
          </note>
          <note>
            Till sist, herr talman: Regeringens uppläggning av de fortsatta
            energiförhandlingarna kan bara leda till ett misslyckande. De
            två största oppositionspartierna är utslängda. Jag räknar nu inte
            Centerpartiet som ett oppositionsparti, inte ens som ett borgerligt
            parti. Det tredje oppositionspartiet, Kristdemokraterna, tycks
            även de vara på god väg att lämna energiförhandlingarna.
          </note>
          <note>
            Det innebär att när man fortsätter på den här vägen slår man
            in på en konfrontationslinje i energipolitiken. Man tar en öppen
            strid inte bara med den allmänna folkopinionen och med de borgerliga
            oppositionspartierna i riksdagen, utan också med industrin, med
            hela näringslivet och med en samlad fackföreningsrörelse med LO
            i spetsen, från Metall till Kommunal. Man gör det mot alla tunga
            remissinstansers inrådan. Det är naturligtvis något helt annat
            än den nationella kraftsamling som Anders Sundström också talar
            om i sitt svar.
          </note>
          <note type="speaker">
            Anf. 44 MARIANNE ANDERSSON (c):
          </note>
          <note>
            Herr talman! Jag tycker också att det är dumt om vi inlåter oss
            på en stor kärnkraftsdebatt. Jag hoppas att vi kan hålla oss till
            just den här frågan.
          </note>
          <note>
            I somras hade vi en interpellationsdebatt här i riksdagen med
            skatteministern. Då lovade han att situationen för den elintensiva
            industrin skulle utredas. Man skulle se vad som kunde göras för
            att klara den, och man skulle ta reda på hur situationen var.
          </note>
          <note>
            Eftersom jag inte har träffat på någon som har sett den utredningen
            vill jag fråga: Finns det en sådan utredning, hur ser den i så
            fall ut och varför har den inte presenterats? Om det finns uppgifter
            i den som vi inte känner till vore det ganska bra om de uppgifterna
            blev kända. Jag tycker att det är litet olyckligt att regeringen
            mörkar i den här frågan.
          </note>
          <note>
            Svaret som näringsministern ger på interpellationen tycker inte
            jag lugnar den elintensiva industrin särskilt mycket. Det gäller
            ju att finna konstruktioner som gör att det är möjligt för oss,
            som kanske har den största basindustrin i världen och som är det
            ledande landet när det gäller basindustri, att ha kvar den industrin.
            Den är viktig för oss och ger oss så mycket annat, även när vi
            ställer om energisystemet och när vi ställer om mycket av näringslivet
            mot tjänstesektorn.
          </note>
          <note>
            Det är viktigt att man kan finna sådana konstruktioner.
          </note>
          <note>
            Ute i Europa - jag tror det var Roy Ottosson som beskrev det
            - har ju den elintensiva industrin andra villkor än vad annan
            industri har. Jag tyckte det var litet oroande när näringsministern
            sade att industrin skall tillförsäkras el till konkurrenskraftiga
            priser. Jag undrar om näringsministern menar verkstadsindustrin
            eller om han verkligen menar den elintensiva industrin. Det är
            ju den som vi diskuterar.
          </note>
          <note>
            Det måste finnas möjlighet att göra olika konstruktioner. När
            det gäller Vargön Alloy, som jag är mest berörd av och mest intresserad
            av, handlar det dels om deras miljötänkande, dels om den återvinning
            av energi som sker där, när man värmer upp hela
          </note>
          <note>
            Vänersborgs tätort och också lämnar energi till pappersbruket
            som ligger intill. Är det inte möjligt att ta hänsyn till detta
            när det gäller t.ex. Vargön?
          </note>
          <note>
            Det skulle vara intressant att veta om näringsministern har andra
            uppgifter än vad alla vi andra har, som visar att den elintensiva
            industrin kommer att klara de skatter som man nu har fattat beslut
            om och de som nu föreslås. Då tycker jag att det skall redovisas.
          </note>
          <note>
            Jag tycker att vi skall ställa om energisystemet.
          </note>
          <note>
            Där delar jag näringsministerns uppfattning. Men jag är alldeles
            övertygad om att det också kan gå med bibehållande av vår basindustri.
            Annars är det inte hållbart vare sig ur opinionsynpunkt eller
            på något annat sätt. Jag tror att det går. Men då får man vara
            litet mer konstruktiv än vad regeringen hittills har varit. Det
            är ju ändå regeringen som står för resurserna när det gäller utredningar
            som skall kunna leda fram till sådana här förslag.
          </note>
          <note>
            För Vargön Alloy innebär ju de skatter som redan nu är beslutade
            att hela vinsten äts upp. Det gör att företaget inte kan fortleva
            långsiktigt med de beslut som redan är fattade. Det behövs alltså
            något slags ändring.
          </note>
          <note type="speaker">
            Anf. 45 HANS STENBERG (s):
          </note>
          <note>
            Herr talman! Den elintensiva industrin har en oerhört stor betydelse
            för hela den svenska ekonomin och handelsbalansen. När man, som
            jag, är västernorrlänning inser man också vilken oerhört stor
            betydelse den har för vår del av landet. Trots att vi har så stor
            andel av den elintensiva industrin i vårt län är vi ändå större
            elproducent än elkonsument. Det produceras alltså mer kraft i
            länet. Därför tycker vi inte att vi behöver skämmas för att vi
            står på oss när det gäller den elintensiva industrins villkor
            och rätt till en trygg energiförsörjning till rimliga priser.
          </note>
          <note>
            Det känns bra att näringsministern så klart och tydligt redovisar
            att han vill ha stabila villkor för den elintensiva industrin,
            konkurrenskraftiga priser och en eltillförsel som gör det möjligt
            för industrin att växa och utvecklas. Det är positiva besked som
            också förpliktar, så att vi kan ta fasta på beskeden och lita
            på dem inför framtiden.
          </note>
          <note>
            Men samtidigt som beskeden är positiva när det gäller den långsiktiga
            energipolitiken är jag ändå oerhört orolig för det som sker på
            kort sikt och för hur det skall gå för våra mest elintensiva industrier
            i dag.
          </note>
          <note>
            Därför vill jag nu fråga ministern om han är beredd att verka
            för att även den kortsiktiga energipolitiken nu utformas så att
            också den mest elintensiva industrin kan överleva och utvecklas.
            Jag tycker att det är viktigt att vi snabbt klarar ut den frågan.
            Vi har inte någon större glädje av en långsiktig energipolitik
            som ger stabila spelregler och konkurrenskraftiga priser om vi
            innan vi går in i den fasen har slagit ut viktiga delar av vår
            basindustri. Det gäller att handla snabbt i den här frågan. Jag
            vill fråga näringsministern om han är beredd att vidta åtgärder
            även på kort sikt för den elintensiva industrin.
          </note>
          <note type="speaker">
            Anf. 46 DAN ERICSSON (kd):
          </note>
          <note>
            Herr talman! Jag hade inte tänkt förlänga debatten. Men Mikael
            Odenberg tog upp en artikel som fanns i Dagens Nyheter i dag,
            och det ger mig ändå anledning att gå in i debatten och delge
            näringsministern mina funderingar.
          </note>
          <note>
            Mikael Odenberg hävdar att kristdemokraterna i full fart är på
            väg ut ur förhandlingarna. Jag ser det nog inte riktigt på det
            sättet. Vi skall träffas på torsdag och se om vi kan komma framåt.
          </note>
          <note>
            Marianne Andersson vill inte ha någon stor kärnkraftsdebatt.
            Det skall vi inte heller ha. Men det är inte oväsentligt vilka
            effekter det här beslutet om omställning av energisystemet får
            för den elintensiva industrin. Det är faktiskt avgörande för sysselsättningen
            på alla de orter som har beskrivits här.
          </note>
          <note>
            Roy Ottosson från Miljöpartiet sade att det var ett begränsat
            problem, men det handlar faktiskt om enskilda människor av kött
            och blod på alla dessa företag runt om i landet. De ser det nog
            inte som ett begränsat problem utan som en förutsättning för att
            få en utkomst och kunna försörja sig och sina familjer. Det är
            avgörande att vi får ett energibeslut som ser till att de också
            kan känna trygghet i sina anställningar inför framtiden.
          </note>
          <note>
            Herr talman! Mot bakgrund av den artikel som har tagits upp i
            debatten skulle jag vilja ställa en fråga till näringsministern.
            Delar ministern Birger Schlaugs uppfattning att Kristdemokraterna
            drar åt fel håll i energipolitiken? Tidigare var det Centerpartiets
            ordförande som krävde att Moderaterna och Folkpartiet skulle lämna
            förhandlingarna. Jag kan bara konstatera att det nu har hänt.
            Jag blir därför litet bekymrad när nu Miljöpartiets språkrör kräver
            att Kristdemokraterna skall ut ur förhandlingarna. Hur ser ministern
            på detta krav?
          </note>
          <note>
            Det är faktiskt så, herr talman, att om Miljöpartiet får bestämma
            är det inte bara en reaktor som skall stängas av till 1998 utan
            tolv! Det var det Miljöpartiet röstade för så sent som förra året
            här i Sveriges riksdag - tolv reaktorer avställda på tre år. Man
            kan fråga sig vad som då skulle hända med den elintensiva industrin.
            Vad skulle hända på Vargön? Vad skulle hända uppe i Sundsvall?
          </note>
          <note>
            Det är mot den bakgrunden jag vill fråga näringsministern: Är
            det bättre att ha det partiet i knäet när man skall bestämma energipolitiken
            och utvecklingen, inte minst när det gäller elpriserna för den
            elintensiva industrin? Om det är på det sättet får man överväga
            fortsättningen i den här diskussionen.
          </note>
          <note type="speaker">
            Anf. 47 TREDJE VICE TALMANNEN:
          </note>
          <note>
            Även om det innebär att vi passerar 16.30-gränsen med bred marginal
            är det min avsikt, efter samråd med deltagarna i debatten, att
            avsluta den här interpellationsdebatten innan jag ajournerar sammanträdet.
          </note>
          <note>
            Anf. 48 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Herr talman! Jag skall börja med att säga någonting om hur vi
            skall klara energiförsörjningen och hur prisbilden skall se ut
            framgent. Den viktigaste uppgiften för oss politiker i riksdag
            och regering är att se till att vi har tillräcklig produktion
            av el i landet och att produktionskostnaderna i vart fall inte
            är högre men helst är lägre än i våra konkurrentländer. Det är
            vår viktigaste uppgift, och det skall vi se till. Jag kommer inte
            att medverka till att vi avrustar vår produktionskapacitet så
            att vi inte kan klara den försörjningen.
          </note>
          <note>
            Det är därför jag så tydligt har sagt att det första man skall
            ge sig på när man börjar omställningen är att konvertera då det
            gäller uppvärmning. Ungefär
          </note>
          <note>
            20 % av vår elproduktion går till konsumtion för uppvärmning.
          </note>
          <note>
            Det gäller alltså att se till att industrin, och framför allt
            den elintensiva, klarar sig och kan leva på de betingelser som
            finns i vår omvärld. Därför har vi också lagt om skattesystemet
            så att vi dels inte genomför höjningen av produktionsskatten på
            kärnkraft, dels gör om produktionsskatten på vattenkraft till
            en fastighetsskatt. Då säger vän av ordning: Ja, men det innebär
            ju ingen skillnad; den där fastighetsskatten skall ändå betalas
            och läggas ut på konsumenterna.
          </note>
          <note>
            Jag svarar: Det är fel. Fastighetsskatten på våra vattenkraftverk
            skall betalas oavsett om det finns en köpare eller ej till energin.
            Därför hänger dessa två saker ihop. Om staten - riksdag och regering
            - bedriver en sådan politik att produktionskapaciteten svarar
            mot vad industrin behöver kan faktiskt inte kraftindustrin sätta
            ett sådant pris att den inte får efterfrågan på det den producerar.
            Staten har också kontroll över utlandsförbindelserna - detta sagt
            även till dem som lyssnade på den förra interpellationsdebatten.
            Så hänger detta ihop. När vi lägger om från en produktionsskatt
            per kilowattimme till en produktionsskatt som baseras på fastighetsvärdet
            kan staten se till att det blir en differentierad prissättning
            mot vattenkraftens olika konsumentgrupper.
          </note>
          <note>
            Det där gillar naturligtvis inte kraftindustrin när den argumenterar
            med kunderna i basindustrin. Men om vi bara sköter oss leder detta
            till en differentierad prissättning som gör att basindustrin kan
            leva och må ganska bra. Det var det första jag ville säga.
          </note>
          <note>
            Det andra är att vi successivt skall gå från skatt på produktion
            till konsumtionsskatter. Det är en första sådan omläggning vi
            nu gör för 1997.
          </note>
          <note>
            Sedan skall jag gå tillbaka till Elizabeth Nyström.
          </note>
          <note>
            Jag tyckte nästan det var litet oförskämt - jag vet inte varför,
            vi har ju egentligen aldrig debatterat med varandra - att säga
            att "bara" näringsministern svarade och inte statsministern. Det
            var inte fint nog för
          </note>
          <note>
            Elizabeth Nyström. Må så vara. Men hur kan hon säga åt oss socialdemokrater
            att vi inte är rädda om jobben? När Moderaterna satt i regeringen
            försvann nästan vart fjärde industrijobb i Sverige. Nu ökar antalet
            sysselsatta i industrin. I Västernorrland, som så många har talat
            om, bl.a. Eva Björne som gjorde en koppling till skogsindustrin,
            försvann 5 800 industrijobb mellan 1991 och 1994. Nu ökar också
            industrisysselsättningen i Västernorrland. Vi kommer aldrig att
            medverka till en politik som hotar vår industri, men Elizabeth
            Nyströms facit är förskräckande.
          </note>
          <note type="speaker">
            Anf. 49 ELIZABETH NYSTRÖM (m):
          </note>
          <note>
            Herr talman! Jag är ledsen om Anders Sundström känner sig trampad
            på tårna och att det inte skulle ha varit "fint nog" med honom.
            Jag är inte sådan av mig.
          </note>
          <note>
            Jag sade inledningsvis att eftersom detta är en nationell fråga
            valde jag att ställa den till statsministern.
          </note>
          <note>
            Jag är van att jobba kommunalt, och om det är en övergripande
            fråga ställer vi den till kommunstyrelsens ordförande.
          </note>
          <note>
            Nog om detta. Jag har ännu inte fått svar på mina frågor. Jag
            tänker därför återvända till Vargön Alloys, som det hela handlar
            om. Vargön Alloys producerar ferrokrom, en produkt som behövs
            i rostfritt stål för att detta inte skall rosta, och är därför
            i högsta grad kretsloppsanpassat. Fabriken är världens utan jämförelse
            mest energi- och miljöeffektiva industri i sin bransch, vilket
            Marianne Andersson förtjänstfullt redogjorde för. Om Vargön läggs
            ned skulle motsvarande produktion öka i andra länder som Ryssland,
          </note>
          <note>
            Slovakien och Kina, vilket skulle leda till mångdubbelt större
            utsläpp av både koldioxid och svaveldioxid. Dessa länder styr
            varken näringsministern eller
          </note>
          <note>
            Roy Ottosson över.
          </note>
          <note>
            Min tredje fråga var: Avser regeringen att verka för att avveckla
            denna typ av mycket rena företag här och i stället importera de
            aktuella legeringarna från länder med sämre eller ingen miljölagstiftning?
            Något svar på detta har jag inte fått, vilket också Mikael
          </note>
          <note>
            Odenberg nämnde. I svaret ägnar näringsministern i stället en
            A 4-sida åt att resonera kring energiöverläggningarna. Den frågan
            har jag över huvud taget inte berört.
          </note>
          <note>
            Att regeringen inte lyssnar på oppositionspolitiker är ingen
            nyhet - ty regeringen vet ju bäst. Däremot är det anmärkningsvärt
            att man inte lyssnar till de egna riks- och kommunpolitikerna.
            Fyra riksdagsledamöter från Älvsborg har försökt påverka sin egen
            regering, bland dem Nils-Erik Söderqvist. De har dessutom skrivit
            debattartiklar. Jag citerar: "Vad gäller den elintensiva industrin
            anser vi att skattehöjningen slår orimligt hårt. Vi har därför
            agerat kraftigt mot förslagen och kommer att göra allt vi kan
            för att få en omprövning till stånd. För Vargön Alloys blir situationen
            annars omöjlig."
          </note>
          <note>
            I Vänersborg, den kommun där Vargön Alloys verkar, har den socialdemokratiske
            kommunstyrelseordföranden uttalat följande:
          </note>
          <note>
            När man höjer produktionsskatten på el känns det som om samhället
            skakar i sina grundvalar. Regeringens agerande är kriminellt.
          </note>
          <note>
            Hur kommer näringsministern och regeringen att agera gentemot
            de egna?
          </note>
          <note>
            Eva Björne nämnde att arbetslösheten i Timrå är
          </note>
          <note>
            9 %. I fyrstadsområdet där jag bor har vi för närvarande 15,5
            % av befolkningen mellan 16 och 64 år utanför ordinarie arbetsmarknad.
            Detta har de fyra kommunstyrelseordförandena i fyrstadsområdet,
            alla socialdemokrater, i brev förmedlat till statsministern.
          </note>
          <note>
            De skriver:
          </note>
          <note>
            Staten har ett stort ansvar för att genom sin politik medverka
            till att bevara de arbetstillfällen som finns.
          </note>
          <note>
            Vi ser i dag genom varslen på Vargön Alloys de första följderna
            av införandet av en produktionsskatt på el.
          </note>
          <note>
            Herr talman! Det är givetvis inte bara industrin i fyrstadsområdet
            som drabbas. Vad kommer att hända med Gränges Metall, Casco Products,
            Eka Chemicals, tidningspappersbruken i Hallstavik, Hylte, Kvarnsveden,
            Braviken och Ortviken? Vad är svaret till dem,
          </note>
          <note>
            Anders Sundström?
          </note>
          <note type="speaker">
            Anf. 50 SIGGE GODIN (fp):
          </note>
          <note>
            Herr talman! Detta är en mycket viktig debatt, och ytterligare
            debattörer strömmar till hela tiden. Näringsministern måste förstå
            att detta är en viktig fråga.
          </note>
          <note>
            Det som vi talar om har inte ett dugg med energiöverläggningarna
            att göra. Jag gick direkt på frågorna och undrade: På vilket sätt
            skall ni lösa ut dessa tio företag som har energin som råvara?
            Jag kunde väl ändå få ett besked.
          </note>
          <note>
            Arbetarna var för tio dagar sedan på Mynttorget.
          </note>
          <note>
            Fick de något besked av regeringen? Nej, regeringen infann sig
            säkert inte, eftersom arbetarna fortfarande är lika oroliga.
          </note>
          <note>
            Jag konstaterar att Linje 2 är splittrad. Kvar står
          </note>
          <note>
            Folkpartiet och LO, de som vill avveckla kärnkraften med förnuft.
            Socialdemokraterna har hoppat av den tanken.
          </note>
          <note>
            Det är som Eva Björne säger, nämligen att det inte blir några
            investeringar i Gränges Aluminium, inte i
          </note>
          <note>
            Casco Nobel och inte i de andra företagen heller. Hur blir det?
            Ja, inte blir det som Anders Sundström säger att vi kan behålla
            produktionskostnaderna på el och kostnaderna för företagen lika
            eller lägre. Det kommer inte att bli så att fastighetsskatten
            inte belastar konsumenterna. Det blir det visst. Företagen kommer
            att ta ut den, det är jag övertygad om. Anders Sundström säger
            att om vi bara sköter oss blir det som han säger. Hur då? Lämna
            beskedet till arbetarna på
          </note>
          <note>
            Gränges Aluminium, därför att detta inte har med energiöverläggningarna
            att göra. Säg också till dem att när ni avvecklar ett kärnkraftsaggregat
            blir elpriserna högre plus att det blir en produktionsskatt eller
            konsumtionsskatt beroende på vad man kallar den.
          </note>
          <note>
            Skatt är ändå skatt och skall tas ut på produktionen.
          </note>
          <note>
            Och där står dessa tio företag med tusentals arbetslösa. Huvuddelen
            av dem finns i mycket utsatta områden. Och den socialdemokratiska
            regeringen konstaterar att arbetarna kan gå hem, eftersom de bara
            är medlemmar i partiet.
          </note>
          <note type="speaker">
            Anf. 51 NILS-ERIK SÖDERQVIST (s):
          </note>
          <note>
            Herr talman! Debatten är bra, och jag tycker att vi har fått
            en del besked av Anders Sundström i dag som ändå ger en känsla
            av att vi kanske ändå börjar kunna se hamnen på denna segeltur
            snart.
          </note>
          <note>
            Jag tycker att det är bra att näringsministern nu säger att någon
            övervältring av fastighetsskatten inte skall ske. Jag tillhörde
            dem som deltog i en interpellationsdebatt i våras då vi argumenterade
            för att få bort produktionsskatten. Vi fick då ett löfte om att
            precis det som Marianne Andersson pekade på skulle ske, dvs. en
            översyn över vad konsekvenserna blev vid en övervältring. Dessa
            övervältringseffekter har vi inte fått redovisade, precis som
            Marianne Andersson säger, vilket jag beklagar. Men vad vi har
            sett är faktiskt att regeringen ändrade sig i en positiv riktning
            dels genom att ta bort den sista höjningen i förslaget som skulle
            ha trätt i kraft den 1 juli nästa, dels genom att göra om delar
            av produktionsskatten till en fastighetsskatt för äldre vattenkraft.
            Då har jag och många med mig känt oro. Den oron delas av industrin.
            Man säger från industrin att den också vältras över precis på
            samma sätt. Kraftbolagen måste nämligen ta ut denna kostnad på
            något sätt. Därför är det mycket skönt att höra, vilket jag tar
            som ett klart löfte från näringsministern, att någon övervältring
            av denna fastighetsskatt inte kommer att ske.
          </note>
          <note>
            Jag måste emellertid säga att det har varit så mycket kryssande
            i denna fråga att man ännu inte känner lugn och ro, utan vi måste
            avvakta beskedet.
          </note>
          <note>
            Och det brådskar. Jag skulle uppskatta att tidsmarginalen inte
            är större än ett halvår innan i alla fall Vargön Alloys tvingas
            lägga ned.
          </note>
          <note type="speaker">
            Anf. 52 ROY OTTOSSON (mp):
          </note>
          <note>
            Herr talman! Vi har nu fått två debatter. Den första handlar
            om det som tas upp i interpellationen.
          </note>
          <note>
            Sedan finns det några som försöker använda denna fråga om ett
            fåtal företag - ett tiotal, vilket Sigge
          </note>
          <note>
            Godin sade, med deras mycket speciella omständigheter som beror
            på saker som händer på den internationella marknaden, bl.a. omfattande
            subventioner i en lång rad länder och egentligen en bristande
            frihandel
          </note>
          <note>
            - som ett bräckjärn in i den allmäna energipolitiken för att
            låta specialfallet diktera allt det andra. Då blir det som de
            flesta förstår helt galet.
          </note>
          <note>
            Det är mycket slarvigt att säga att företag efter företag avvecklas
            om man höjer energiskatten. Så är det inte. De flesta företag
            avvecklas inte alls på grund av det. Det är ett fåtal företag
            som är känsliga för just detta.
          </note>
          <note>
            Det är också slarvigt att kalla dessa energiintensiva industrierna
            för basindustrier, som om de skulle vara basen för hela Sverige.
            Så är det inte alls. Större delen av våra basindustrier har inte
            alls denna känslighet. Det gäller bl.a. pappersindustrin, som
            det naturligtvis är alldeles galet att dra in i denna debatt.
          </note>
          <note>
            Den har en helt annan kostnadsbild än just dessa mycket energiintensiva
            företagen som gör att deras känslighet för detta inte alls är
            densamma.
          </note>
          <note>
            Jag kan förstå att statsrådet inte vill ge garantier till enskilda
            företag. Det vore nog fel om en regering gjorde det. Därför är
            denna debatt litet märklig även på det sättet.
          </note>
          <note>
            Jag vill också säga att denna övervältring från kraftproducenterna,
            som gör mycket stora vinster, kan vara rimlig, eftersom de gör
            mycket stora vinster, och det kan vara rimligt att ta ut en del
            av det som skatt.
          </note>
          <note>
            Men problemet är att det är kontrakt mellan kraftproducenterna
            och den energiintensiva industrin, vilket är ofördelaktigt för
            industrin. Dessa kontrakt kommer att skrivas om om några år. Det
            är viktigt att hålla trycket på denna fråga så att de verkligen
            skrivs om.
          </note>
          <note type="speaker">
            Anf. 53 EVA BJÖRNE (m):
          </note>
          <note>
            Herr talman! Det är riktigt, ministern, att det försvann en massa
            jobb i Sverige under perioden 1991-
          </note>
          <note>
            1994, åtminstone i början av den perioden. Det var ett resultat
            av den politik som bedrevs under främst
          </note>
          <note>
            1980-talet, dvs. den socialdemokratiska politiken. Jag stod här
            i kammarens talarstol flera gånger under perioden 1988-1991 och
            varnade för den politiken och vad den betydde för främst pappersindustrin
            som drevs ut ur landet.
          </note>
          <note>
            Det som ministern sade om att man skulle garantera att elproduktionen
            i Sverige skulle ha lägre priser än konkurrentländerna var bra.
            Det var roligt att höra det. Men den elintensiva industrin har
            ju en mycket långsiktig planering, och det har väl förresten all
            industri. Då vill man veta spelreglerna. Man vill långsiktigt
            veta: Hur ser tillgången på el ut? Hur kommer priserna på el att
            se ut? Hur kommer skatterna på el att se ut? Man måste kunna planera
            sin produktion efter detta för att se om man skall fortsätta i
          </note>
          <note>
            Sverige eller flytta utomlands till någon plats där förutsättningarna
            är bättre. Det vore mycket bra om ministern ville tala om hur
            detta skall gå till. Hur skall man garantera tillgången på el?
            Hur skall man garantera detta pris som skall vara konkurrenskraftigt
            i förhållande till konkurrentländerna? Det skulle vara mycket
            bra om vi fick reda på hur det skall gå till?
          </note>
          <note>
            Det har inte bara betydelse för Västernorrland som vi nu pratar
            för, utan det har betydelse för hela Sverige. De här industrierna
            exporterar ju väldigt mycket och det betyder mycket för den svenska
            statsbudgeten.
          </note>
          <note>
            Sedan har vi den, som jag ser saken synnerligen specifika industri
            i vårt län, nämligen G A Metall AB, som använder el som råvara
            i produktionen. Kan ministern tala om ifall det skall göras något
            åt beskattningen av den råvaran?
          </note>
          <note type="speaker">
            Anf. 54 MIKAEL ODENBERG (m):
          </note>
          <note>
            Herr talman! Näringsministern angav att den politiska uppgiften
            för energipolitiken dels handlar om att se till att den svenska
            industrin har tillräckligt låga elpriser för att kunna konkurrera,
            dels handlar om att vi tillser att det finns en tillräckligt stor
            produktionskapacitet. Jag har inga invändningar mot den beskrivningen.
            Men jag tvingas konstatera att de politiska åtgärderna i så fall
            inte stämmer. De åtgärder som vidtagits har ju inneburit ökande
            kostnader för de företag som är beroende av el för sin produktion.
          </note>
          <note>
            Nils-Erik Söderqvist är närmast patetiskt tillgiven i sin uttolkning:
            Det spelar ingen roll vilka skatter och pålagor som läggs på produktionen.
            Har man bara en tillräckligt fiffig teknisk utformning av skatten
            kommer den inte att kunna övervältras. Detta styr näringsministern
            naturligtvis inte över. Men det vore lika begåvat som att hävda
            att höga fastighetsskatter inte påverkar hyrorna för oss hyresgäster.
          </note>
          <note>
            När det gäller produktionskapaciteten handlar diskussionen nu
            om att näringsministern eventuellt skall förvandla socialdemokratin
            från ett Linje 2-parti till ett Linje 3-parti och inleda en minskning
            av produktionskapaciteten genom att påbörja en förtida avveckling
            av kärnkraften. Personligen har jag stor tilltro till
          </note>
          <note>
            Anders Sundströms ärlighet och goda uppsåt. Jag tror att han
            med sin djupa förankring i Norrlandskustens industristruktur ändå
            har en betydande insikt om de villkor som styr industriverksamheten.
          </note>
          <note>
            Men återigen: Politiken går inte ihop. Det är därför som vi som
            deltar i denna debatt är så många. Det är därför som det inte
            finns en enda LO-ombudsman ute i landet som inte vrider sig av
            obehag över vad som nu pågår. Det är därför som det inte finns
            en enda kommunstyrelseordförande i Bergslagen, i Värmland, längs
            Norrlandskusten eller i Norrbotten som inte högljutt protesterar
            mot den energipolitiska linje som regeringen är i färd med att
            slå in på. De protesterna ackompanjeras av likartade protester
            från ett samlat näringsliv, från hela fackföreningsrörelsen, från
            Moderaterna och Folkpartiet och från flertalet av de tunga remissinstanser
            som yttrat sig över Energikommissionens betänkande.
          </note>
          <note>
            En förtida kärnkraftsavveckling kommer slutgiltigt att omöjliggöra
            den halvering av arbetslösheten som vi alla i denna kammare önskar
            oss.
          </note>
          <note type="speaker">
            Anf. 55 MARIANNE ANDERSSON (c):
          </note>
          <note>
            Herr talman! Vi befinner oss nu i den svåra situation som vi
            förutsåg på 80-talet, då man satsade ganska ohejdat på direktverkande
            el för uppvärmning av bostäder. Nu sitter vi där! Jag behöver
            inte ytterligare kommentera det.
          </note>
          <note>
            Näringsministern svarade inte på de frågor som har ställts. Naturligtvis
            var det ont om tid. Men jag skulle gärna vilja ha svar på den
            fråga som jag ställt och som gällde den utlovade utredningen.
            Finns den?
          </note>
          <note>
            I stället utvecklade näringsministern tankegångar kring hur elpriserna
            skulle bli mera diversifierade.
          </note>
          <note>
            Verkligheten är faktiskt att industrin sitter med ganska långa
            avtal. Vargön Alloys t.ex. träffade i juni 1995
          </note>
          <note>
            ett nytt avtal med Vattenfall på, tror jag, fem år. Då var produktionsskatten
            över huvud taget inte aktuell.
          </note>
          <note>
            Näringsministerns resonemang må fungera i teorin, men i praktiken
            fungerar det inte - åtminstone inte för Vargön Alloys som läget
            nu är. Det företaget kommer att vara nedlagt långt innan dess
            avtal går ut.
          </note>
          <note>
            Därför gäller det att komma med en lösning som passar i nuvarande
            läge.
          </note>
          <note>
            Vargön Alloys konkurrenter är inte med i EU. De är alltså inte
            bundna av EU:s konkurrensregler. Det är också något att fundera
            på, tycker jag. Hur tänker näringsministern hantera just den frågan?
          </note>
          <note>
            Det som här tagits upp - alltså detta om att betrakta el som
            en råvara - skulle kunna vara en lösning.
          </note>
          <note>
            Anser näringsministern det? Jag skulle gärna vilja ha ett svar
            också på den frågan.
          </note>
          <note type="speaker">
            Anf. 56 HANS STENBERG (s):
          </note>
          <note>
            Herr talman! Näringsministern påpekar helt riktigt att produktionsskatten
            omformats bl.a. till en fastighetsskatt. Han menar att det skall
            leda till att den elintensiva industrin inte drabbas. Det låter
            ju bra, men jag känner ändå oro över att det sker en övervältring
            på den elintensiva industrin; med tanke på hur de avtal ser ut
            som industrin har träffat med kraftproducenterna.
          </note>
          <note>
            Är näringsministern beredd att vidta åtgärder som gör att vi
            kan vara förvissade om att en sådan här övervältring på den elintensiva
            industrin inte sker?
          </note>
          <note>
            Vill näringsministern göra ett sådant uttalande? I så fall kommer
            jag att vara väldigt nöjd med dagens debatt. I annat fall får
            man väl fortsätta att vara orolig.
          </note>
          <note>
            Jag hoppas alltså på ett positivt besked.
          </note>
          <note type="speaker">
            Anf. 57 DAN ERICSSON (kd):
          </note>
          <note>
            Herr talman! Roy Ottosson talade om "bräckjärn"
          </note>
          <note>
            i debatten vad gäller den elintensiva industrin. Men då har man
            inte förstått särskilt mycket beträffande sambandet mellan industripolitik
            och energipolitik samt mellan energipriser och effekter på sysselsättningen.
          </note>
          <note>
            Man vill inte se verkligheten. Dess värre vill man, märker jag
            nu, inte ens höra något om hur verkligheten ser ut. Roy Ottosson
            har tydligen lämnat kammaren.
          </note>
          <note>
            Roy Ottosson förde ett sofistikerat resonemang om huruvida det
            gällde basindustri eller ej. Jag kan bara konstatera att med Miljöpartiets
            politik - att vi skall stänga av hälften av elen nu direkt - måste
            man föra ett sofistikerat resonemang. Då spelar det liksom ingen
            roll. Om Miljöpartiets politik, en politik som man röstade för
            så sent som förra året, skall genomföras har vi ju ingen industri
            över huvud taget.
          </note>
          <note>
            Herr talman! Jag kan förstå att ministern inte hinner svara på
            alla frågor, men frågeställningen är inte helt oväsentlig. Som
            ministern själv hör verkar Moderaterna vilja att Kristdemokraterna
            drar sig ur förhandlingarna. Och som ministern har erfarit kräver
            nu
          </note>
          <note>
            Miljöpartiet att Kristdemokraterna skall ut ur förhandlingarna.
            Det är därför inte oväsentligt om ministern har en uppfattning
            om den fortsatta diskussionen.
          </note>
          <note>
            Att inte svara är också en form av svar!
          </note>
          <note>
            Anf. 58 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Herr talman! Jag skall försöka hinna med några av frågorna, men
            först vill jag redogöra litet grand för det principiella resonemanget.
          </note>
          <note>
            Dan Ericsson, jag har inte alls den uppfattning som Birger Schlaug
            har gett till känna! Också Kristdemokraterna - för att nu recensera
            de olika partierna
          </note>
          <note>
            - är ett parti som innerligt önskar en uppgörelse om en långsiktig
            och stabil energiöverenskommelse. Man visar också intresse för
            att försöka jämka ihop sig. Jag beklagar att Moderaterna och Folkpartiet
            inte har visat ett sådant intresse. Det beklagar jag faktiskt
            djupt, uppriktigt och allvarligt.
          </note>
          <note>
            Inledningsvis skall jag ge svar på några av de frågor som ställts
            om de tio företag som är hårdast utsatta och som använder el som
            råvara i sin process. Det är egentligen för de tio som vi har
            gjort förändringen i fråga i skattesystemet. Jag tycker inte att
            man skall
          </note>
          <note>
            "köpa" hela kraftindustrins argumentation, att det bara är att
            vältra över en fastighetsskatt. Om man gör det och det leder till
            att kunden - i det här fallet den elintensiva industrin - inte
            kan betala och således inte lever vidare, måste den här kraftindustrin
            lika fullt betala skatt. Därför är det så viktigt för oss i Sverige
            att se till att vi upprätthåller en produktionskapacitet som gör
            att utbudet är större än efterfrågan när det gäller el. Vi måste
            ju sätta tryck också på kraftindustrin.
          </note>
          <note>
            Jag har inte medverkat till alla förändringar i energipolitiken,
            men jag kan konstatera att kraftindustrin har betydande vinster
            och att det finns anledning för mig som energiminister att fundera
            över de beslut som många i denna kammare fattade redan på den
            tiden då jag inte var med. Det gäller alltså regleringar, avregleringar
            etc. samt hur den här marknaden fungerar.
          </note>
          <note>
            Det är det vi nu försöker ställa om. Det är inte så att det bara
            skall rulla över. Med det tycker jag att jag har svarat på frågorna
            om de här tio företagen. Jag tycker att fastighetsskatten är en
            sådan konstruktion.
          </note>
          <note>
            Sedan skulle jag vilja svara på Eva Björnes frågor om pappersindustrin.
            Jag är inte alldeles okunnig i den branschen. Jag har hört den
            där valsen många gånger: Om skatterna stiger, om lönerna stiger
            eller om vedpriset stiger, flyttar vi utomlands.
          </note>
          <note>
            I den svenska skogsindustrin är trots allt den viktigaste insatsen
            vedråvaran, och vedråvaran står i den svenska skogsindustrin för
            mer än hälften av kostnaden för att producera papper. Det är faktiskt
            inte fastighetsskatten på våra vattenkraftverk som långsiktigt
            hotar pappersindustrin i Sverige. Man är rätt naiv om man tror
            det. Det är helt andra insatsvaror som bestämmer skogsindustrins
            överlevnadsförmåga. Det finns fortfarande ett utrymme. Vi har
            fortfarande t.ex.
          </note>
          <note>
            en vedråvara i Sverige och Finland som är den främsta i världen.
            Det går att titta på detta på ett litet annat sätt än som Eva
            Björne nu gör. Jag delar alltså inte hennes uppfattning om skogsindustrin
            och denna skatt.
          </note>
          <note>
            Till Marianne Andersson, som frågade om utredningen, skulle jag
            vilja säga att efter det att ni diskuterade utredningen har regeringen
            i budgetpropositionen lagt fram det förändrade förslaget till
            skatt. Det är ett resultat av den diskussion som ni förde här
            i riksdagen och den diskussion som vi också haft i regeringen.
            Vi kom då till den slutsatsen.
          </note>
          <note>
            Sist, eftersom tiden rinner i väg, vill jag när ni pratar om
            en industri som inte bara är energiintensiv utan också kapitalintensiv
            säga att regeringen har åstadkommit en kraftig sänkning av priset
            på kapital.
          </note>
          <note>
            Visserligen har det skett samtidigt som en viss höjning av energipriset.
            När de här industrierna gör sina jämförelser tycker jag en befogad
            fråga är: Hur mycket billigare har kapitalet blivit i denna kapitalintensiva
            industri, och hur mycket högre har energikostnaden blivit?
          </note>
          <note type="speaker">
            Anf. 59 ELIZABETH NYSTRÖM (m):
          </note>
          <note>
            Herr talman! Roy Ottosson har lämnat kammaren, men jag vill för
            de övriga som är kvar här peka på att basindustrierna ganska ofta
            kommer ut med nyhetsbrev. Den 4 november kom de ut med ett nyhetsbrev
            där de säger: Även tidningspappersbruken har en mycket hög elförbrukning,
            cirka tio gånger högre än ett genomsnittligt verkstadsföretag.
            För alla dessa är
          </note>
          <note>
            Sverigeunika energiskatter ett gissel.
          </note>
          <note>
            Sedan talade Anders Sundström om att kapitalet har blivit så
            mycket billigare. Nu är det så att de elintensiva industrierna
            lånar upp kapitalet i dollar eller
          </note>
          <note>
            D-Mark, så för dem har det inte gjort någon skillnad.
          </note>
          <note>
            Någon lugn och ro känner inte Nils-Erik Söderqvist, men han känner
            litet att vi har fått besked. Det känner inte jag. Jag känner
            mig djupt orolig för framtiden. Jag måste säga att många har fått
            svar på sina frågor, men jag har inte fått ett enda rakt svar
            på de tre frågor som jag ställt i min interpellation.
          </note>
          <note>
            I går kväll när jag fick svaret, Anders Sundström, kom jag att
            tänka på sången som Björn Skifs sjöng för många år sedan: Michelangelo,
            men så svara då! För
          </note>
          <note>
            Michelangelo var det inte så lätt att svara. Han är ju död sedan
            många år tillbaka. Men näringsministern är levande. Jag förväntar
            mig ett svar. Ett enkelt ja eller nej är tillräckligt för mig.
            Grip tillfället nu, Anders
          </note>
          <note>
            Sundström!
          </note>
          <note>
            Avslutningsvis, herr talman, måste jag citera Bert-
          </note>
          <note>
            Olof Svanholm, ordförande i Volvo: "I mina ögon är näringslivet
            varken en gris som man skall slakta eller en ko som man skall
            mjölka, utan en häst som drar
          </note>
          <note>
            Sverige framåt." Tänkvärda ord, Anders Sundström.
          </note>
          <note>
            Ta med dem!
          </note>
          <note>
            Anf. 60 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Herr talman! Jag läste i en tidning i går om den moderata kampanjapparaten
            som nu skulle åka till
          </note>
          <note>
            Norrland och Bergslagen på en halvdags- och en heldagsturné från
            Skeppargatan och någon annan gata i Stockholms innerstad. Det
            är bra. Jag säger: Varmt välkomna till Norrland! Stanna mer än
            en halv dag, kanske en eller två dagar.
          </note>
          <note>
            När Elizabeth Nyström försöker sig på sådana där enkla tricks,
            som att inte jag skulle veta hur det fungerar ute i basindustrin,
            vill jag påpeka att jag lever i ungefär samma slags region som
            Elizabeth Nyström, med den skillnaden att också hushållen behöver
            energi i en omfattning som är något större än i Elizabeth Nyströms
            region. Det där kan jag.
          </note>
          <note>
            Men Elizabeth Nyström kom med ett nationalekonomiskt fantastiskt
            intressant påstående: För industrin spelar det ingen roll om vi
            har hög eller låg inflation, därför att man betalar i dollar.
            Är det moderaternas ståndpunkt, att inflationsbekämpning och fallande
            räntor är helt ointressant för industrin? Det är förskräckligt
            om det är er tro. Då behöver Elizabeth
          </note>
          <note>
            Nyström också åka en vända upp till Norrland och prata med oss
            som lever i verkligheten.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 17.06 på förslag av tredje vice talmannen
            att ajournera förhandlingarna till kl.
          </note>
          <note>
            18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            8 § Svar på interpellation 1996/97:46 om SKS:s lokalisering till
            Söderhamn
          </note>
          <note>
            Anf. 61 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Herr talman! Rolf Gunnarsson har frågat mig om jag fortfarande
            har planer på att driva frågan om lokalisering av Skogsvårdsstyrelsens
            kansli för Gävleborgs och Kopparbergs län till Söderhamn.
          </note>
          <note>
            Under de senaste åren har jag kunnat notera att de statliga myndigheterna
            inte har tagit tillräcklig regionalpolitisk hänsyn när man beslutat
            göra omorganisationer. En förklaring kan vara att den enskilda
            myndigheten inte har tillräcklig överblick över allt som har betydelse
            i detta sammanhang. Mot den bakgrunden redovisade regeringen i
            sin sysselsättningsproposition i somras att det behövs en bättre
            helhetssyn vid förändringar i den statliga organisationsstrukturen
            och att regeringen i fortsättningen skall följa utvecklingen noggrant.
            Det är därför jag velat ha en ordning i fråga om Skogsstyrelsens
            organisationsförändring som innebär att regeringen, efter förslag
            av Skogsstyrelsen, ger riktlinjer för den nya regionala organisationens
            struktur.
          </note>
          <note>
            Förslagen i regeringens försvarsproposition innebär att flera
            orter drabbas av förbandsnedläggningar.
          </note>
          <note>
            Regeringens bedömning är att avvecklingen av verksamheten vid
            F 15 innebär ett utomordentligt stort avbräck för Söderhamn, eftersom
            flottiljen har stor direkt och indirekt betydelse för kommunen.
            Hälsinge flygflottilj är den fjärde största arbetsgivaren i kommunen.
          </note>
          <note>
            Under 1980- och 1990-talen har strukturomvandlingar och rationaliseringar
            inom basindustrin medfört stora problem för kommunerna och näringslivet
            i
          </note>
          <note>
            Gävleborgs län och särskilt för Söderhamns kommun.
          </note>
          <note>
            Övergången från industrisamhälle till tjänstesamhälle har inneburit
            stora påfrestningar för kommunen. Öppet arbetslösa uppgick i september
            i år till 11 %. Antalet anställda inom industrin har minskat kraftigt
            under de senaste 20 åren. Dessa arbetstillfällen har inte kunnat
            ersättas. Vidare är utbildningsnivån generellt lägre i Söderhamn
            än i riket i övrigt, och kommunen är i ett stort behov av ett
            kompetenslyft för att bättre möta de krav som framtiden ställer.
            Statistiken talar sitt tydliga språk: 32 % av kommuninvånarna
            i åldern 20-64 år har enbart förgymnasial utbildning, där siffran
            för riket är 25 %. 73 % av kommuninvånarna har inte mer än tvåårig
            gymnasial utbildning, där siffran för riket är 58 %.
          </note>
          <note>
            Mot bakgrund av de särskilda förhållandena i kommunen har regeringen
            redovisat sin avsikt att lokalisera 350 statliga arbetstillfällen
            till Söderhamn.
          </note>
          <note>
            För att leda arbetet med detta har en särskild grupp skapats
            inom regeringskansliet under ledning av en statssekreterare i
            Närings- och handelsdepartementet.
          </note>
          <note>
            Regeringen har också tillkallat en särskild utredare för att
            lämna förslag till åtgärder som kan stärka utvecklingen i Söderhamn.
            I uppdraget ingår, förutom att utarbeta ett förslag till vilka
            statliga verksamheter som kan lokaliseras till Söderhamn, även
            att redovisa och bedöma behovet av andra insatser som kan göras
            för att stärka utvecklingsmöjligheterna. Utredare skall även medverka
            vid genomförandet av beslutade lokalseringar. Detta arbete skall
            ske i nära samarbete med länsstyrelsen i Gävleborgs län och Söderhamns
            kommun. Utredaren skall kontinuerligt avrapportera till arbetsgruppen.
            Uppdraget skall vara genomfört senast den 31 december 1997.
          </note>
          <note>
            Beskedet om förläggning av Skogsvårdsstyrelsens regionkontor
            till Söderhamn ligger fast och bygger på en sammanvägd bedömning,
            där regionalpolitiska hänsyn spelat en viktig roll.
          </note>
          <note type="speaker">
            Anf. 62 ROLF GUNNARSSON (m):
          </note>
          <note>
            Herr talman! Jag tackar först näringsministern för svaret. Att
            jag ställt en interpellation i frågan om den föreslagna tvångsflytten
            av skogsvårdsstyrelsens kansli från Falun till Söderhamn har ingalunda
            enbart att göra med att jag bor i Dalarna. Jag känner också ganska
            mycket för min födelsestad Söderhamn.
          </note>
          <note>
            Söderhamn är, som näringsministern sade, en stad som drabbats
            hårt och som nu fått en ny smäll, en tidig negativ julklapp av
            socialdemokraterna och deras stödparti, som vill lägga ned F 15.
            Jag tycker att en sådan bygd som Söderhamn behöver framtidsåtgärder
            av annan sort än konstgjorda arbetstillfällen som knycks från
            en annan plats. Att tvångsförflytta folk ger sällan bra eller
            ens önskat resultat. Det finns många bevis på det.
          </note>
          <note>
            Jag hade knappast framställt min interpellation om inte Skogsstyrelsens
            styrelse hade kommit in med sin skrivelse till regeringen den
            24 oktober i år. Där finns många allvarsord att ta fasta på. Jag
            kan svårligen tro att ens statsrådet kan vifta bort argumenten
            i detta brev. Jag vill anföra ett direkt citat från SKS:s brev.
          </note>
          <note>
            Det heter där:
          </note>
          <note>
            "Enligt SKS mening skulle en sådan lokalisering medföra avsevärt
            försämrade förutsättningar av skogsvårdsstyrelsens verksamhet
            och betydande kostnadsökningar, både vad det gäller själva omställningen
            till en ny organisation och för den fortlöpande verksamheten."
          </note>
          <note>
            Jag undrar vad statsrådet tycker om dessa rader, där det talas
            om betydande kostnadsökningar och försämrade förutsättningar.
          </note>
          <note>
            I svaret säger näringsministern att industrijobben i
          </note>
          <note>
            Söderhamn minskat, och det är riktigt. Men ger den nu föreslagna
            lokaliseringen av konstgjorda jobb några nya industrijobb? Tycker
            statsrådet det?
          </note>
          <note>
            Jag undrar också, precis som SKS:s styrelse gör i sitt brev till
            regeringen, om statsrådet anser att den här flytten innebär några
            som helst nya jobb till Söderhamn, alltså en tvångsförflyttning
            av personal från
          </note>
          <note>
            Skogsvårdsstyrelsens kansli i Falun.
          </note>
          <note>
            Jag har ytterligare ett par direkta frågor: Håller statsrådet
            med om att den av regeringen föreslagna flytten kommer att ge
            en ökad press på Söderhamn då det gäller jobb till de anhöriga
            som eventuellt följer med i en sådan här flytt? Och är det troligt
            att de medflyttande kommer att få jobb i Söderhamn?
          </note>
          <note>
            Jag hoppas att statsrådet vill svara på de här frågorna.
          </note>
          <note>
            Förslaget om flytten av kansliet från Falun till Söderhamn kan
            väl knappast vara ett realistiskt inslag ens i ett uppfyllande
            av en bråkdel av socialdemokraternas vallöfte från 1994 om nya
            jobb för att halvera arbetslösheten. Eller är detta ett inslag
            i uppfyllandet av vallöftena, statsrådet?
          </note>
          <note>
            Anf. 63 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Herr talman! Jag har litet svårt att förstå Rolf
          </note>
          <note>
            Gunnarsson när han kallar jobben på ett sådant här kansli för
            konstgjorda arbetstillfällen. Jag tycker att de är i allra bästa
            mening riktiga och nödvändiga jobb. Det behövs en regionorganisation
            för Skogsstyrelsens verksamhet, och den organisationen skall framför
            allt serva basverksamheten ute på fältet.
          </note>
          <note>
            Om jag ser på skogsstyrelsepersonalen i Gävle-
          </note>
          <note>
            Dala-området finner jag att den i dag är i storleksordningen
            83 jobb i Dalarna och 49 jobb i Gävleborg.
          </note>
          <note>
            Av dessa kommer ungefär 20 att finnas i Söderhamn.
          </note>
          <note>
            De allra flesta kommer att finnas ute i verksamheten, där de
            hör hemma, och jag tycker att det känns bra.
          </note>
          <note>
            Rolf Gunnarssons folkbokföringsnummer utgår från Söderhamn och
            mitt utgår från Hudiksvall. Låt mig jämföra orterna Falun och
            Söderhamn med några intressanta siffror. Befolkningen minskade
            1976-
          </note>
          <note>
            1980 med 1 000 personer i Söderhamn och ökade med 3 000 i Falun.
            Under 1981-1985 minskade den med 900 personer i Söderhamn och
            ökade med 1 000
          </note>
          <note>
            i Falun. Åren 1986-1990 minskade befolkningen med
          </note>
          <note>
            600 personer i Söderhamn och ökade med 2 000 i
          </note>
          <note>
            Falun. Åren 1991-1995 minskade den med 300 i
          </note>
          <note>
            Söderhamn och ökade med 1 300 i Falun.
          </note>
          <note>
            När generaldirektörerna kommer med sina förslag blir det på något
            sätt alltid effektivast i de städer som är dyrast. Det är alltid
            effektivast i Stockholm och därnäst i länscentrumet. Den sämsta
            verksamheten hamnar alltid i orter utanför länscentrumen. I sådana
            orter kommer lönen inte med solens upp- och nedgång. Jag tror
            faktiskt att industriorterna är rätt effektiva. Jag tror på Söderhamn.
          </note>
          <note type="speaker">
            Anf. 64 ROLF GUNNARSSON (m):
          </note>
          <note>
            Herr talman! Diskussionen om vem som missförstår kanske vi kan
            ta en annan gång.
          </note>
          <note>
            Med konstgjorda jobb menar jag när det finns jobb på ett ställe
            och man tvångsförflyttar personer till ett annat. Det skapar inga
            nya jobb enligt mitt sätt att se detta.
          </note>
          <note>
            Jag vill efter näringsministerns senaste inlägg komma med flera
            funderingar, eller rättare sagt flera frågor, om Skogsstyrelsen.
            Det heter från SKS att några långsiktiga vinster eller verksamhetsmässiga
            fördelar med Söderhamn inte kan förutses. Tvärtom sägs det i brevet
            att Söderhamns perifera läge i regionen utgör ett negativt inslag
            - även om det smärtar att höra sådant av en som är född i kommunen.
            Också kommunikationerna tas upp. Det sägs t.o.m. att produktiviteten
            kommer att minska, och det talas om siffran 25 %. Svårigheten
            med kontakten med andra myndigheter tas upp, och det tycker jag
            är en viktig del av detta. Organisationer och övriga skogliga
            intressen tas också upp i brevet till regeringen.
          </note>
          <note>
            Jag vill ändå fortsätta med att fråga om meningarna i detta brev
            gör något intryck på statsrådet. Jag tog upp denna fråga tidigare
            i en frågestund, och fick svaret, om än inte ordagrant, att detta
            var litet kvirr från en som kommer från en större ort. Men jag
            tycker inte att det är kvirr när man talar om försämrade förutsättningar,
            det geografiskt dåliga läget för sin verksamhet, minskad produktivitet,
            avsaknad av andra skogliga myndigheter, en ort som inte är attraktiv
            när det gäller att nyrekrytera, avsaknaden av en högskola, ökade
            kostnader och svårigheter att få jobb för medflyttande. Dessa
            åtta kriterier tycker jag att det är allvarligt att man bara kan
            lägga åt sidan.
          </note>
          <note>
            Jag vill avsluta med ännu en fråga. Det heter ju att
          </note>
          <note>
            SKS för närvarande har som ansvar att bestämma organisationen
            inom de ramar som finns. Detta inkluderar tydligen enligt SKS
            mening också lokalisering av kansliorter. Jag undrar med anledning
            av svaret om regeringen har ytterligare planer på att påverka
            SKS
          </note>
          <note>
            verksamhet eller om regeringen vill förändra direktiven för SKS
            ytterligare genom att gå in och på andra sätt styra verksamheten?
          </note>
          <note>
            Menar statsrådet allvar med sitt svar att de statliga myndigheterna
            som satts att fatta beslut själva skall ta regionalpolitiska hänsyn
            i sina ställningstaganden samtidigt som vi kräver att de skall
            ta ekonomiska hänsyn och vara så rationella som möjligt?
          </note>
          <note>
            Fortfarande är det så att agerande av det här slaget för att
            skapa nya jobb inte ger några nya riktiga jobb.
          </note>
          <note>
            Anf. 65 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Herr talman! Jag skall svara på frågorna.
          </note>
          <note>
            Först och främst är det inte bara jag som tycker att myndigheterna
            skall ta regionalpolitisk hänsyn, utan det tycker också riksdagen.
            Riksdagen har sagt till myndigheterna att de skall göra det. Riksdagen
            har också sagt att den är missnöjd med hur myndigheterna sköter
            detta, på förslag av mig i somras. Riksdagen har också sagt att
            då det gäller Skogsstyrelsens organisation bör regeringen få möjlighet
            att hantera den.
          </note>
          <note>
            Det är naturligtvis ett speciellt ansvar för mig som regionalminister
            att jag som skall bevaka de regionala intressena också ser till
            att verksamheten sköts på ett sådant sätt, inom de områden som
            jag är ansvarig för, så att man lever upp till riksdagens beslut
            om regionalpolitisk hänsyn.
          </note>
          <note>
            Produktiviteten är alltid - det är genomgående så, faktiskt -
            bättre i den stora staden i förhållande till den lilla. Jag tror
            att detta ofta är en myt. Jag påminner mig en historia som berättades
            när Vidar Fahlén i
          </note>
          <note>
            Örnsköldsvik uppvaktade Luftfartsverket om statsbidrag till flygplatsen
            i Örnsköldsvik och fick veta att den enda flygplats i Sverige
            där ekonomin gick ihop var Arlanda. Vidar reste sig då och sade:
            Då kan ni ju flyga upp och ned på Arlanda.
          </note>
          <note>
            Detta resonemang är ofta väldigt ihåligt. Det är faktiskt så
            att industriorter som t.ex. Söderhamn har en mycket större vana
            att leva utifrån marknadens villkor. De har jobbat i produktion
            som alltid har varit konkurrensutsatt. Så är det inte alltid i
            de stora städerna. En hel del av den produktionen sker på marknader
            som inte är konkurrensutsatta. I den här frågan har jag därför
            en annan uppfattning än många generaldirektörer, inte bara en.
          </note>
          <note>
            Jag tycker inte att kommunikationerna är ett problem i den här
            frågan. Den här verksamheten skall huvudsakligen skötas av distrikten,
            de distrikt som finns ute i länen. Det kommer att finnas distrikt
            i
          </note>
          <note>
            Hedemora, Leksand, Ludvika, Malung, Mockfjärd,
          </note>
          <note>
            Mora, Orsa, Rättvik, Svärdsjö, Älvdalen, Bergsjö,
          </note>
          <note>
            Bollnäs, Delsbo, Edsbyn, Hudiksvall, Ljusdal, Ockelbo och Storvik.
            Männen och kvinnorna i dessa distrikt kommer att klara kommunikationen
            med medborgare och skogsägare.
          </note>
          <note type="speaker">
            Anf. 66 ROLF GUNNARSSON (m):
          </note>
          <note>
            Herr talman! Jag tackar för att orten Svärdsjö blev nämnd. Jag
            kommer därifrån, och det lär väl inte vara varje årtionde som
            ordet Svärdsjö förekommer i talarstolen.
          </note>
          <note>
            Jag vill avslutningsvis konstatera att statsrådets inställning
            i den här frågan bekymrar. Enligt det förslag som föreligger från
            regeringen och det beslut som sägs komma på torsdag fråntar väl
            regeringen delvis alla statliga myndigheter deras bestämmanderätt.
            Jag undrar litet om den socialdemokratiska ledamoten som sitter
            i SKS styrelse var med och fattade det här beslutet eller kom
            fram med det här förslaget -
          </note>
          <note>
            vi är ju oeniga om ifall det är ett beslut eller ett förslag
            - om lokaliseringen, och vad den ledamoten har tänkt då det gäller
            direktiven om regionalpolitisk satsning. Denna ledamot kommer
            dessutom från det län som vi diskuterar och vari den ort som föreslås
            bli lokaliseringsort, Söderhamn, ligger, och detta gör att den
            här frågan blir ännu rörigare och inte så glasklar som statsrådet
            vill ha den till.
          </note>
          <note>
            Det vore också frestande att, med den tidigare interpellationsdebatten
            i färskt minne, dra in regeringens energiinställning i den här
            frågan. Jag tror att statsrådet redan nu får börja fundera på
            hur han skall kunna stjäla jobb på andra ställen för att kunna
            täcka upp för exempelvis de orter i Norrland och Bergslagen som
            kommer att få hårda slag om regeringens energipolitik läggs fast.
          </note>
          <note>
            Det sätt att ordna nya jobb som regeringen här föreslår kan väl
            knappast vara ett bevis på kreativitet.
          </note>
          <note>
            Det kan inte ens vara ett betyg till regeringen som består av
            det numera världsberömda ordet stabilitet.
          </note>
          <note>
            Anf. 67 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Herr talman! Man kan ju i alla fall inte säga att stabilitet
            präglade perioden 1991-1994, då vi hade stora budgetunderskott
            och räntor på 500 %.
          </note>
          <note>
            Det som är mer intressant är att nu styr en regering i Sverige
            samtidigt som industrisysselsättningen ökar.
          </note>
          <note>
            Man får gå ett tag tillbaka i tiden för att se när det senast
            inträffade. Industrisysselsättningen har alltså inte krympt, utan
            den växer. Det kommer den att fortsätta göra också med den energipolitik
            som vi för.
          </note>
          <note>
            Men vi går tillbaka till sakfrågan. Den här typen av verksamhet
            är administrativa tjänster som skall serva en lokal verksamhet.
            Den kan etableras på många olika orter. Den kan etableras i Falun
            och den kan etableras i Gävle, men den kan också etableras i
          </note>
          <note>
            Söderhamn. Söderhamn uppfyller alla de krav som behöver ställas
            för att man skall få ett bra administrativt centrum. Söderhamnsborna
            har länge levt, och visat att de klarar att leva, på en hårt utsatt
            arbetsmarknad i hård konkurrens. Det är inte alla orter som kan
            uppfylla de krav som Söderhamn gör.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1996/97:50 om Vägverket Produktion
          </note>
          <note>
            Anf. 68 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Herr talman! Ulla Löfgren har frågat mig om vilka åtgärder regeringen
            vidtagit och vilka åtgärder regeringen avser att vidta för att
            Vägverket Produktion inte skall kunna missbruka sin ställning
            inom väg- och anläggningssektorn.
          </note>
          <note>
            Bakgrunden till frågan är att riksdagen för snart ett år sedan
            beslöt att upphäva sitt tidigare beslut om att bolagisera Vägverkets
            produktionsdivision.
          </note>
          <note>
            Den 18 januari 1996 beslutade regeringen vilka riktlinjer som
            skall gälla för Vägverkets produktionsverksamhet. Av dessa riktlinjer
            framgår bl.a. att
          </note>
          <note>
            Vägverkets produktionsverksamhet skall bedrivas utan subventioner
            från Vägverket i övrigt. Vägverkets produktionsverksamhet skall
            också redovisas särskilt från Vägverkets verksamhet i övrigt.
            Vägverket skall varje kvartal avge en kvartalsrapport om verksamhetens
            resultat.
          </note>
          <note>
            Regeringen har också krävt att Vägverket särredovisar omfattningen
            och det ekonomiska resultatet av uppdragsverksamheten som Vägverket
            bedriver åt utomstående samt att Vägverket i övrigt beaktar vad
            som gäller enligt konkurrensrätten.
          </note>
          <note>
            Genom de riktlinjer regeringen har beslutat för
          </note>
          <note>
            Vägverkets produktion har möjligheten för Vägverket att korssubventionera
            den egna verksamheten med anslagsmedel stoppats.
          </note>
          <note>
            Regeringen påpekar också att Vägverket skall beakta vad som gäller
            enligt konkurrensrätten. Det innebär bl.a. att Vägverket måste
            justera för det förhållandet att den egna produktionen bedrivs
            i myndighetsform på sådant sätt att verksamheten bedrivs konkurrensneutralt
            gentemot andra rörelseformer.
          </note>
          <note>
            Vägverket har för Kommunikationsdepartementet redovisat att produktionsverksamheten
            vid verket har uppdelats i tre oberoende resultatenheter, en för
            färjeverksamheten, en för konsultverksamheten och en för produktion
            av bygg-, drift- och underhållstjänster.
          </note>
          <note>
            Redovisningen i resultatenheterna är åtskild, och någon överföring
            mellan enheterna får inte ske enligt
          </note>
          <note>
            Vägverkets interna riktlinjer för verksamheten. Vägverket har
            dessutom indelat varje resultatområde i intern respektive extern
            verksamhet. Den interna verksamheten har även indelats i konkurrensutsatt
            respektive ej-konkurrensutsatt verksamhet.
          </note>
          <note>
            Vägverket har ställt ett resultatkrav i form av avkastning på
            eget kapital för varje resultatenhet. Samtliga av Vägverket vidtagna
            åtgärder syftar till att uppnå konkurrensneutralitet.
          </note>
          <note>
            I syfte att följa upp hur Vägverket har tillämpat regeringens
            riktlinjer har Kommunikationsdepartementet i diskussioner med
            Riksrevisionsverket föreslagit en fördjupad revision i denna del.
            Utöver detta avser regeringen inte att vidta några ytterligare
            åtgärder.
          </note>
          <note type="speaker">
            Anf. 69 ULLA LÖFGREN (m):
          </note>
          <note>
            Herr talman! Jag ber att få tacka för svaret på min interpellation.
            Framför allt vill jag tacka för att statsrådet verkar ha tagit
            min fråga på allvar.
          </note>
          <note>
            Innehållet i svaret innebär ett erkännande att beslutet att inte
            bolagisera produktionsdivisionen medför ett visst problem att
            följa upp och kontrollera verksamheten. Samtidigt kan man fråga
            sig om inte regeringens motiv för att inte bolagisera, dvs. att
            de trafikpolitiska målen skulle kunna äventyras, innebär en signal
            till Vägverket om att regeringen är beredd att se mellan fingrarna
            på eventuella brott mot konkurrensneutraliteten.
          </note>
          <note>
            För att återgå till svaret på min fråga: Även med mycket väl
            utvecklade ekonomisystem är det utomordentligt svårt, för att
            inte säga omöjligt, att fördela kostnaderna rättvist mellan de
            olika verksamheterna.
          </note>
          <note>
            Att fördela kostnaderna mellan extern och intern verksamhet är
            praktiskt ogenomförbart. Då det gäller t.ex. beläggningsarbeten
            används samma maskiner och samma personal både till vägverksjobb
            och till andra beläggningsarbeten, dvs. från andra beställare.
          </note>
          <note>
            Därmed skapas automatiskt möjligheten att redovisa de resultat
            man vill visa för respektive verksamhet.
          </note>
          <note>
            Maskinkostnaderna är ett annat minst sagt stort problem. Hur
            beräknas avskrivningarna, räntekostnaderna, hur behandlas gamla,
            redan avskrivna maskiner, återanskaffningsvärden, kalkylräntor
            osv? Samma problem är det med de gemensamma omkostnaderna.
          </note>
          <note>
            Hur fördelas de mellan olika verksamheter? Vad är stabskostnader,
            vad tillhör produktionen? Detta kommer alltid att förknippas med
            ett visst mått av godtycke.
          </note>
          <note>
            Avkastningskrav på eget kapital talar statsrådet om. Hur har
            det egna kapitalet fastställts? Det är mycket svårt att fördela
            eget kapital mellan verksamheter och helt omöjligt att knyta det
            till extern eller intern verksamhet.
          </note>
          <note>
            Herr talman! Det är helt omöjligt att hävda att man genom att
            ange riktlinjer stoppat möjligheten att korssubventionera den
            egna verksamheten med anslagsmedel. Riktlinjerna som sådana kan
            endast bli en allmän viljeyttring. Med nuvarande upplägg krävs
            en djupgående attitydförändring ute i verkligheten för att uppnå
            konkurrensneutralitet. Finns inte viljan ute på fältet, på produktionskontoren,
            är det omöjligt att ur konkurrenssynpunkt stoppa otillbörliga
            transfereringar.
          </note>
          <note>
            Då är min fråga: Tycker statsrådet att det är tillräckligt att
            kontrollen av att man uppfyller konkurrensneutraliteten bygger
            på förtroende? Det är vad den måste göra.
          </note>
          <note type="speaker">
            Anf. 70 HANS STENBERG (s):
          </note>
          <note>
            Herr talman! I sin interpellation kritiserar Ulla
          </note>
          <note>
            Löfgren att bolagiseringen av Vägverkets produktionsverksamhet
            inte genomfördes den 1 januari 1996.
          </note>
          <note>
            Dessutom påstår hon på enligt mitt tycke mycket lösa grunder
            att Vägverkets produktionsdivision skulle syssla med prisdumpning.
          </note>
          <note>
            Skälet till att vi 1995 upphävde bolagiseringsbeslutet och drog
            ned takten i konkurrensutsättningen var att vi inte ville äventyra
            de trafikpolitiska målen för verksamheten. Dessutom skall jag
            påminna om att det faktiskt saknas ekonomiska förusättningar för
            att genomföra en bolagisering och finansiera den inom
          </note>
          <note>
            Vägverkets egen anslagsram.
          </note>
          <note>
            Jag vill framhålla att vi socialdemokrater har en väldigt pragmatisk
            syn på i vilken form som den här verksamheten skall bedrivas.
            Det viktiga för oss är att se till att de trafikpolitiska målen
            uppfylls och att vi kan upprätthålla en så god vägstandard som
            möjligt.
          </note>
          <note>
            När det gäller Ulla Löfgrens påståenden om prisdumpning är det
            faktiskt lätt att konstatera att Ulla
          </note>
          <note>
            Löfgren är litet vårdslös med sanningen i det här fallet. De
            upphandlingar som Vägverkets produktionsdivision i Västerbotten
            har varit inblandad i talar i verkligheten ett annat språk. Det
            finns i och för sig stora skillnader mellan anbuden. Men skillnaderna
            mellan de privata företagen är i många fall betydligt större än
            mellan Vägverkets produktionsavdelning och de privata.
          </note>
          <note>
            Ulla Löfgren har inskränkt sig till att enbart nämna de anbud
            som Vägverkets produktionsavdelning vunnit. Tittar man bara på
            dem kan man naturligtvis få en väldigt skev bild av verkligheten.
            Om man däremot tittar på ett större antal upphandlingar träder
            en betydligt riktigare bild av verkligheten fram.
          </note>
          <note>
            I interpellationen nämns tre projekt: en utbyggnad av en kyrkogård,
            anläggande av en kaj och fjärrvärmekulvertar. Jag roade mig med
            att titta på hur det ser ut med dessa anbud.
          </note>
          <note>
            När det gäller kajen i Skelleftehamn skilde det
          </note>
          <note>
            2 % mellan Vägverket och NCC, som var tvåa. Däremot skilde det
            23,5 % mellan NCC och SIAB, som var trea. Dumpar Vägverket så
            dumpar också NCC.
          </note>
          <note>
            Beträffande Bålsö kyrkogård skiljer det ganska ordentligt, 18
            %, mellan produktionsavdelningen och närmaste konkurrent. Det
            kan också jämföras med ett annat objekt, en bro över Ållsån på
            vägen 908, där vinnande PEAB är 27,5 % billigare än Vägverket.
            Det är lika obefogat att tala om dumpning i båda fallen.
          </note>
          <note>
            Fjärrvärmeanläggningarna gällde två områden.
          </note>
          <note>
            Vägverket har vunnit det ena anbudet med knappast möjliga marginal,
            0,3 %, medan det förlorade det andra anbudet med 9,8 %.
          </note>
          <note>
            När man i dessa sammanhang använder ordet prissdumpning, då är
            man oseriös. Det är viktigt att statliga företag inte utnyttjar
            sin ställning till att dumpa priserna. Men det är också viktigt
            att vi i riksdagen håller oss till vad som är fakta och sanning
            och inte som Ulla Löfgren gör går fram med grundlösa bekyllningar
            mot ett statligt företag.
          </note>
          <note>
            Anf. 71 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Herr talman! Ulla Löfgren säger att hon har förstått att vi tycker
            att det faktum att det inte skedde någon bolagisering har inneburit
            problem. Jag delar inte den uppfattningen; jag beklagar att svaret
            kan tolkas på det sättet. Jag måste säga att det här har utvecklats
            på ett utomordentligt bra sätt efter det att riksdagen fattade
            sitt beslut förra året.
          </note>
          <note>
            Sedan frågade Ulla Löfgren om detta bygger på ett förtroende.
            Det är väldigt enkelt att svara på den frågan. Ja, det bygger
            på att vi har förtroende för
          </note>
          <note>
            Vägverket för att man skall klara av detta på ett alldeles korrekt
            och riktigt sätt. Vi har verkligen haft anledning att diskutera
            det här, och vi kan konstatera att det finns skäl att lita på
            Vägverket.
          </note>
          <note>
            Jag vill ta upp ett exempel på när vi inte kan beskyllas för
            att på något sätt vara partiska gentemot vårt eget verk. Vi har
            frågat Konkurrensverket om det finns några anmälningar angående
            Vägverket och de externa uppdragen. Det hade inte kommit in någon
            enda anmälning till Konkurrensverket. Det betyder att det sätt
            på vilket Vägverket sköter verksamheten med resultatenheter och
            de principer som man tillämpar har granskats av externa revisorer.
            Revisorerna har varit överens om att detta fungerar på ett bra
            sätt. Det gör att vi inte på något sätt vare sig använder statens
            medel otillbörligt eller utsätter privata entreprenörer för en
            oneutral konkurrens.
          </note>
          <note>
            Det står i interpellationen att det i denna bransch förekommer
            en del - som jag tror att det formulerades i interpellationen
            - kartellbildning. Det är möjligt, men jag känner inte till så
            mycket om det. Däremot känner jag till att Vägverket med den här
            konstruktionen har en oerhört seriös hantering av sina externa
            uppdrag.
          </note>
          <note type="speaker">
            Anf. 72 ULLA LÖFGREN (m):
          </note>
          <note>
            Herr talman! Jag måste rätta statsrådet. Jag har inte talat om
            kartellbildningar, utan jag har sagt att det förekommer prisdumpning.
            Hans Stenberg tog upp samma sak. Han sade att jag anklagar Vägverket
            för prisdumpning. Ja, och samtidigt kan jag säga att det är ganska
            vanligt förekommande i branschen. Om man vid en viss tidpunkt
            t.ex. har övertalig personal kan man dumpa priset för ett jobb
            för att kunna sysselsätta personalen, eftersom man ju i alla fall
            har dessa kostnader. Så det förekommer. Men jag sade också i min
            interpellation att det är det privata bolaget som får ta ansvaret
            om man håller för låga priser. Vad som kan hända är att det blir
            för dålig lönsamhet så att man blir tvungen att dra ned på verksamheten
            eller gå i konkurs, i motsats mot vad som gäller för Vägverket
          </note>
          <note>
            Produktion där dessa mekanismer inte fungerar.
          </note>
          <note>
            Hans Stenberg tog upp ett antal exempel på detta med prisskillnader.
            Det är helt okej när prisskillnaderna från 0,3 % och kanske upp
            till 10 %. Det är inte så lätt att hålla sig på 0,3 %, men om
            man börjar komma över 10 % kan man vara nästan säker på att det
            rör sig om ett rent förlustjobb. Vägverket har ju ställt krav
            på Vägverket Produktion, att avkastningen skall vara 2 %, och
            det är ju inte mycket. Marginalerna är väldigt små. Därför innebär
            stora prisskillnader i de allra flesta fall prisdumpning, om man
            inte har räknat fel förstås, vilket händer ibland.
          </note>
          <note>
            Statsrådet tyckte att jag hade tolkat svaret felaktigt, att detta
            uppfattades som ett problem. Då måste jag säga att om ni inte
            har insett att det är ett problem kommer ni nog att få göra det.
            Jag talade i mitt anförande om svårigheten att i ekonomisystem
            och annat kontrollera detta, och det var ju fakta. Då ni nu har
            bett Riksrevisionsverket att se över frågan tycker jag att ni
            också skall låta Riksrevisionsverket se över om det är möjligt
            att särskilja intern och extern verksamhet. Det är i dag helt
            omöjligt, vilket gör att det hela blir svårkontrollerbart. Skall
            man lyckas få till stånd en konkurrensneutralitet måste det ske
            via en bolagisering. Genom en sådan åtgärd blir det egna kapitalet
            klart angivet och möjlighet till beräkning av nyckeltal för lönsamhet
            skapas.
          </note>
          <note>
            Jag skall inte tjata, men jag kommer nog att återkomma i frågan.
            Jag är allvarligt oroad för huruvida det råder konkurrensneutralitet
            eller inte. Det finns möjligheter för Vägverket att kringgå detta.
          </note>
          <note type="speaker">
            Anf. 73 HANS STENBERG (s):
          </note>
          <note>
            Herr talman! Jag märker att Ulla Löfgren inte är särskilt mottaglig
            för fakta, men det hade jag inte heller förväntat mig. Ändå har
            Ulla Löfgren ett förflutet i byggbranschen och borde därför veta
            att det är ganska vanligt med rätt stora variationer i fråga om
            inlämnande av anbud, beroende på hur man räknar och vad man råkar
            ha för kostnader på olika orter. Det kan skilja oerhört mycket
            mellan olika företag, beroende på var man har sina verkstadsupplag
            osv. Att för den skull tala om dumpning varje gång som ett visst
            företag råkar vara billigast är oseriöst.
          </note>
          <note>
            Man kan jämföra med en annan bransch, transportbranschen, där
            kostnaderna är oerhört pressade.
          </note>
          <note>
            Men om man ser på kollektivtrafikupphandlingar och annat kan
            man se väldigt stora skillnader i anbudsnivåer när det gäller
            sådant som borde vara ganska lätt att räkna på ett likartat sätt.
          </note>
          <note>
            Så fort Vägverket råkar vara billigare på något område säger
            Ulla Löfgren att det handlar om prisdumpning, och när Vägverket
            är dyrare är det helt i sin ordning. Det visar att det egentligen
            inte är rättvisa spelregler på marknaden som man är ute efter,
            utan man vill helt enkelt av ideologiska skäl ha privata företag.
            Man vill inte ha något offentligt alternativ.
          </note>
          <note>
            Jag tror ju att det är tvärtom. På det här området där största
            delen av verksamheten är konkurrensutsatt och där mycket utförs
            av privata företag är det viktigt att det också finns ett statligt
            alternativ att jämföra med. Därmed upprätthåller man en ordentlig
            och levande konkurrens framöver. Då måste Vägverket
          </note>
          <note>
            Produktion få jobba under exakt samma villkor som sina konkurrenter.
          </note>
          <note>
            Anf. 74 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Herr talman! Jag vill fortsätta där Hans Stenberg slutade. Det
            finns en poäng som är bra med Ulla Löfgrens interpellation. När
            vi nu diskuterar denna fråga i kammaren betyder ju det att Vägverket
            nog är den mest konkurrensneutrala organisation som man kan tänka
            sig, särskilt om man jämför med en del av de företag som Vägverket
            konkurrerar med. Jag är inte alltid säker på att de är lika noga
            med att särskilja sin redovisning. Det är detta som den offentliga
            debatten innebär, att allting som görs inom Vägverket blir genomlyst
            och synligt. Det är inte alls illa. Det är ganska bra att man
            har en demokratisk insyn, och det är bara i denna verksamhetsform
            som har den insynen.
          </note>
          <note>
            Vägverket redovisar varje kvartal till regeringen resultatet
            av enheternas verksamhet, uppdelat på olika verksamhetsgrenar.
          </note>
          <note>
            Om Vägverket inte når de fastställda avkastningskraven får man
            ta konsekvenserna av det. Det gäller
          </note>
          <note>
            Vägverket, och det gäller ett annat av våra affärsverk som är
            aktuellt i dagarna. Det är inte på det sättet att man inte har
            möjligheter att påverka bara därför att man inte kan gå i konkurs.
            Vi har mycket goda möjligheter att påverka och sätta tummen i
            ögat på den här typen av verksamhet också om det skulle behövas.
          </note>
          <note type="speaker">
            Anf. 75 ULLA LÖFGREN (m):
          </note>
          <note>
            Herr talman! Det behövs konkurrens inom den här sektorn - det
            är jag den första att erkänna. Men konkurrensen skall vara på
            samma villkor. Hur kan det komma sig att varken beställarna på
            Vägverket eller
          </note>
          <note>
            Vägverket Produktion är nöjda? Beställarna hade hellre sett att
            produktionen bolagiserats, därför att man hade då haft lättare
            att vara en bra beställare.
          </note>
          <note>
            Produktionen hade gärna sett att man hade fått bolagiseras, därför
            att man hade då fått jobba på samma villkor som sina konkurrenter
            och sluppit den här misstron.
          </note>
          <note>
            Hans Stenberg säger att jag har jobbat i den här branschen, och
            det har jag. Jag vet att en skicklig beställare aldrig handlar
            upp flera olika entreprenadformer av en och samma entreprenör.
            Man har inte jobb både på löpande räkning och på fast pris, och
            kanske ytterligare någon entreprenadform, därför att då blir det
            omöjligt att konkurrera.
          </note>
          <note>
            Den uppdelning som är gjord i redovisningen säger absolut ingenting.
            Vägverket har nämligen inte ekonomisystem där man kan skilja på
            de sakerna. Det är i alla fall ett manuellt arbete och väldigt
            svårt att kontrollera.
          </note>
          <note>
            Vägverket vann 85 % av de entreprenader som var ute nu senast
            och som jag jämförde med, och det var rätt stora prisskillnader.
            De 15 % som togs av andra entreprenörer hade också rätt stora
            prisskillnader. Jag hävdar fortfarande att man inte jobbar under
            samma villkor innan Vägverket har bolagiserats, och då är stora
            prisskillnader prisdumpning.
          </note>
          <note>
            Anf. 76 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Herr talman! Jag tror att vi blandar äpplen och päron i debatten.
            När det handlar om de externa uppdragen vann Vägverket ungefär
            en fjärdedel av de upphandlingar man lade ut. De anbud som man
            lämnade var på ungefär 5 % av den externa marknaden. Det handlar
            bara om 1,25 % av den externa marknaden där Vägverket har, som
            Ulla Löfgren menar, gjort ett arbete på ett otillbörligt sätt.
          </note>
          <note>
            Att man har en egen produktion för Vägverkets eget arbete är
            en annan sak. Där sköts också en intern upphandling, men det är
            huvudarbetsuppgiften för
          </note>
          <note>
            Vägverket. Efter vad jag har förstått av interpellationen, handlar
            frågeställningen om problemet att Vägverket tar jobb för den privata
            marknaden när det gäller kyrkogårdar, Skelleftehamn osv. Vi måste
            kanske skilja på det ena och det andra.
          </note>
          <note>
            Jag menar att konkurrensneutraliteten i vilket fall som helst
            uppfylls med råge genom den offentliga debatt som man kan ha när
            det handlar om ett verk som är demokratiskt genomlyst. Det skulle
            inte gå, oavsett om det var Skanska eller NCC, att diskutera kalkyler
            och resurser och jämföra de olika objekten här i riksdagen. Det
            går bara när det är en offentlig myndighet. Jag tycker att det
            är ett värde i sig.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1996/97:51 om handlingsplan för m/s
            Estonia
          </note>
          <note>
            Anf. 77 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Herr talman! Eva Björne har frågat vad jag och regeringen har
            för handlingsplan för att färjekatastrofen med m/s Estonia skall
            få ett värdigt slut för överlevande och anhöriga.
          </note>
          <note>
            Först regeringen Bildt, därefter regeringen Carlsson och nu regeringen
            Persson har på olika sätt försökt lösa de frågor som uppstått
            i anslutning till katastrofen. Beslut av vikt har förankrats bland
            övriga partier. Flera statsråd har fört samtal med anhöriga och
            deras representanter. De anhörigas föreningar har stöttats med
            ekonomiska bidrag, och en särskild utredare har haft till uppgift
            att ge de anhöriga vägledning om hur de kan ta till vara sina
            intressen med anledning av katastrofen. Ett etiskt råd har även
            tillkallats för att ge råd i de svåra etiska frågorna.
          </note>
          <note>
            En statlig myndighet, Styrelsen för psykologiskt försvar, har
            nu fått ett särskilt uppdrag att arbeta med att fördjupa anhörigdialogen.
            Styrelsen har anställt en särskild informatör för att arbeta med
            den fördjupade dialogen. Ett 020-nummer har inrättats för de anhöriga.
            De anhöriga har även informerats om vart de kan vända sig för
            att diskutera och lämna synpunkter etc.
          </note>
          <note>
            Nu arbetar styrelsen med att ta fram en särskild projektplan
            för att, precis som regeringen och partiledarna begärde, i samråd
            med de anhöriga söka få till stånd en fördjupad dialog.
          </note>
          <note>
            Vad gäller fartyget och platsen för dess förlisning beslutade
            regeringen den 19 juni 1996 att arbetet med att övertäcka m/s
            Estonia skulle avbrytas. Regeringen gav även Sjöfartsverket ett
            förnyat uppdrag att ombesörja bevakning vid platsen för fartygets
            förlisning.
          </note>
          <note>
            Ersta sjukhus har sedan tiden för m/s Estonias förlisning varit
            ett stöd på det personliga planet för en del anhöriga och överlevande.
            Det arbetet är betydelsefullt och är en viktig del i det totala
            arbetet. Ersta sjukhus har sammanställt och skickat ut en enkätundersökning
            till de anhöriga i syfte att klargöra katastrofens effekter vad
            gäller bl.a. kroppsliga och psykiska symtom. Undersökningen har
            översänts till
          </note>
          <note>
            Styrelsen för psykologiskt försvar, som skall komma in med ett
            yttrande angående styrelsens möjligheter att utnyttja materialet
            från Ersta.
          </note>
          <note>
            I arbetet kring m/s Estonias förlisning är det betydelsefullt
            att de anhörigas och överlevandes olika uppfattningar respekteras.
            Det är viktigt att lyssna och försöka fatta så bra beslut som
            möjligt - och att hela tiden föra en dialog med de anhöriga.
          </note>
          <note type="speaker">
            Anf. 78 EVA BJÖRNE (m):
          </note>
          <note>
            Herr talman! Jag tackar ministern för svaret.
          </note>
          <note>
            I detta svar är det ett par saker som jag tycker är bra. Jag
            tycker att det är roligt med erkännandet och omnämnandet av Erstas
            personal.
          </note>
          <note>
            Jag gläder mig väldigt mycket åt de sista raderna i svaret: "Det
            är viktigt att lyssna och försöka fatta så bra beslut som möjligt
            - och att hela tiden föra en dialog med de anhöriga."
          </note>
          <note>
            Som jag har förstått det, kommer detta litet väl sent. De anhöriga
            har ju i nästan två år nu framfört klagomål på att de inte har
            fått föra den dialog som de så gärna skulle vilja föra med ministern
            och departementet. Jag förstår att det tidsmässigt har varit svårt
            för ministern att klara det. Jag hoppas att Styrelsen för psykologiskt
            försvar nu kan sköta det här på ett riktigt bra sätt och sedan
            för fram resultatet till departementet och ministern, så att de
            får resultatet av detta.
          </note>
          <note>
            För övrigt tycker jag inte att svaret ger svar på min fråga i
            interpellationen, utan det är en redogörelse av vad som har gjorts.
            Det finns ingenting med om någon handlingsplan för hur färjekatastrofen
            med Estonia skall kunna få ett värdigt slut.
          </note>
          <note>
            Det som händer just nu, och som har hänt under en tid, är att
            medierna målar upp motsättningar och anklagelser, mellan regeringen-departementet
            och de anhöriga, mellan anhöriga osv.
          </note>
          <note>
            Man anklagar regeringen och man anklagar Sjöfartsverket för att
            inte sköta detta på ett bra sätt. Enskilda skriver upprop i tidningarna
            med krav på utredning av handläggningen av Estoniakatastrofens
            efterspel. Det finns missförhållanden i haverikommissionen. Det
            cirkulerar många, många rykten och antaganden, bl.a. om vilken
            last Estonia hade och om det är det som påverkar arbetet. Allt
            detta, sant eller osant, ökar ju bara på och förändrar de anhörigas
            sorg. Det blir en desperation som vänds till en vrede mot politikerna.
            Detta är inte bra. Det är ju helt fel. Ju längre tid som går,
            desto fler blir ryktena och spekulationerna om vad det är som
            egentligen har hänt, vad det är som händer och vad som skall hända.
          </note>
          <note>
            Dessutom fick jag precis innan jag gick in här i kammaren på
            Aktuellt höra att Sjöfartsverket inte vill fortsätta att bevaka
            haveriplatsen därför att det kostar för mycket. Det var ett förnyat
            uppdrag man fick så sent som i juni. Man frågar sig nu: Finns
            det ingen plan för och inga tankar om vad som skall hända med
          </note>
          <note>
            Estonia och med gravplatsen? Skall man återuppta övertäckningen,
            skall Estonia vara en gravplats som ständigt skall bevakas eller
            skall man bärga kroppar?
          </note>
          <note>
            Det är dessa frågor som de överlevande och de anhöriga vill ha
            svar på. Det är denna ovisshet som skapar en så fantastiskt trist
            situation för dessa människor.
          </note>
          <note>
            Anf. 79 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Herr talman! Det har varit en oerhört traumatisk situation för
            många människor i vårt land när det gäller denna stora katastrof
            - en stor katastrof som ingen hade kunnat förutse eller hade kunnat
            förutse konsekvenserna av.
          </note>
          <note>
            Jag vill citera ett uttalande som gjordes här i kammaren den
            15 december 1994: "Vi vet alla -
          </note>
          <note>
            statsministern sade det också - att det i denna fråga inte finns
            rätt eller fel, sanning eller osanning. Alla känner hjälplösheten
            och förtvivlan, alla plågas av det beslut som måste fattas. Ändå
            måste det fattas. Inget och ingen kan göra katastrofen ogjord."
          </note>
          <note>
            Detta var ett citat ur ett ganska långt inlägg av den förre statsministern
            Carl Bildt i samband med att regeringen redovisade det beslut
            som hade fattats samma dag. Jag återger detta citat därför att
            jag tycker att det är en bra formulering av ett mycket svårt dilemma
            som myndighetspersoner, personliga vänner och människor i omgivningen
            alla står inför när det gäller de svåra beskeden och de svåra
            besluten efter m/s Estonias förlisning.
          </note>
          <note>
            Naturligtvis har de anhöriga och de överlevande genomgått det
            största traumat och de största problemen. Men det är många i Sverige
            och i våra grannländer som har haft en väldigt besvärlig tid efter
            det inträffade. Men ändå kan inget och ingen, som Carl
          </note>
          <note>
            Bildt sade, göra katastrofen ogjord. Därför måste en del beslut
            fattas.
          </note>
          <note>
            Beslutet om övertäckningen kom till i en diskussion som handlade
            om gravfrid och möjligheterna att skydda gravfriden. Efter de
            kontakter som förekom under våren, vilka dels gällde rättsprocesser,
            dels de anhörigas krav, fattade regeringen efter samråd med samtliga
            riksdagspartier beslut om att skjuta upp övertäckningen. Det beslutet
            ligger fast och vi kan i dag inte säga något om när det blir aktuellt
            att fatta något annat beslut. Det beror bl.a. på att det är omöjligt
            att förutsäga hur rättsprocesserna kommer att utvecklas.
          </note>
          <note type="speaker">
            Anf. 80 EVA BJÖRNE (m):
          </note>
          <note>
            Herr talman! Det är helt rätt att det var en traumatisk händelse.
            Det var en händelse inför vilken man stod handfallen. Jag känner
            själv en väldig tveksamhet till vad man gör och vad man inte gör
            i en sådan situation.
          </note>
          <note>
            Statsministrarna i de regeringar som det hänvisas till i svaret,
            regeringen Bildt och regeringen Carlsson, sade i sina första uttalanden
            att Estonia skulle bärgas.
          </note>
          <note>
            Det är dessa uttalanden som de anhöriga har bundit upp som ett
            löfte som de vill gå vidare med.
          </note>
          <note>
            Att bärga Estonia är väl knappast möjligt. Även anhöriga och
            överlevande tycker i dag enligt vad jag har hört att det inte
            skulle vara realistiskt. Däremot vill de ha ett slutgiltigt beslut.
            Skall Estonia vara en gravplats ute i havet? I så fall vill de
            att den skall bevakas så att den inte kan plundras. Skall man
            bärga de kroppar som över huvud taget går att bärga, ta upp dem
            och identifiera dem så att de kroppar som går att finna kan begravas?
            De anhöriga vill ha beslut om ett av dessa två alternativ så snart
            som möjligt, eftersom de tycker att det nu har gått tillräckligt
            lång tid då de fått olika signaler. Dessutom har de anhöriga inte
            tyckt om detta med övertäckning. Det var ju en väldigt stor majoritet
            som sade nej till övertäckningen.
          </note>
          <note>
            Det var väl också det som bl.a. bidrog till att övertäckningen
            avbröts.
          </note>
          <note>
            Att man kommer fram till ett beslut om hur man skall förfara
            med Estonia så att de anhöriga kan slutbearbeta sin sorg är ytterst
            viktigt. Om jag är rätt underrättad väntas haverikommissionen
            lägga fram sin utredning i januari.
          </note>
          <note>
            Tala om för de anhöriga nu i november att ett slutgiltigt beslut
            kommer att fattas i början av 1997
          </note>
          <note>
            och att de då får ett klart besked! Det är viktigt att verkligen
            fullfölja den dialog med de anhöriga som utlovas i svaret, att
            föra den fortlöpande och att ta till sig de anhörigas synpunkter.
          </note>
          <note>
            Anf. 81 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Herr talman! Den här debatten påminner litet grand om den debatt
            som fördes under höstmånaderna
          </note>
          <note>
            1994; det gäller att komma fram till ett beslut och att kunna
            lämna ett slutgiltigt besked. Det var de krav som ställdes då.
          </note>
          <note>
            Jag tror att vi måste inse att denna enorma katastrof egentligen
            aldrig kommer att nå fram till ett slut.
          </note>
          <note>
            Detta är någonting som vi i Sverige och i våra grannländer kommer
            att få leva med under resten av vår generations levnad. Den här
            typen av katastrofer kan icke få ett slut.
          </note>
          <note>
            Det sätt på vilket vi tillsammans kan bearbeta detta i det offentliga
            Sverige - jag talar då inte om den individuella dialogen med de
            närmast berörda -
          </note>
          <note>
            är att faktiskt se till att gemenskapen över Östersjön fortsätter
            och att vi arbetar med sjösäkerheten, så att de människor som
            drabbades av denna fruktansvärda olycka inte har dött alldeles
            förgäves.
          </note>
          <note type="speaker">
            Anf. 82 EVA BJÖRNE (m):
          </note>
          <note>
            Herr talman! Hösten 1994 fattades ett politiskt beslut utan någon
            dialog med de anhöriga. Jag tolkar kommunikationsministerns svar
            så, att man kommer att ha en tät och intensiv dialog med de anhöriga
            via
          </note>
          <note>
            Styrelsen för psykologiskt försvar. Då kan man komma fram till
            ett beslut som kan accepteras av de anhöriga och de överlevande.
          </note>
          <note>
            Jag tror inte heller att katastrofen som sådan kommer att få
            ett slut - inte så länge någon som har en anhörig som omkom lever.
            Däremot kan den få ett politiskt slut. Det kan bli ett politiskt
            slutgiltigt beslut om hur man förfar med de kroppar som finns
            ute vid
          </note>
          <note>
            Estonia och om hur man förfar med den begravningsplats som utlysts
            ute i havet.
          </note>
          <note>
            När Alexander Kielland stjälpte i Norge tog det tre och ett halvt
            år innan det politiska beslutet var färdigfattat. Där kom man
            till beslutet att bärga kroppar. Sedan var den delen av katastrofen
            avslutad. De anhöriga var nöjda med att de fick ta upp och ta
            hem de kroppar som man hittade och begrava dem.
          </note>
          <note>
            Jag har uppfattningen att de anhöriga och de överlevande efter
            denna färjekatastrof också kommer att få finna sig i det beslut
            som fattas. Jag vet att det beslut som de helst vill att man fattar
            är att man bärgar de kroppar som går att bärga. Möjligheten att
            fortsätta att ha platsen som en bevakad gravplats finns också.
            Det innebär andra aspekter, t.ex. ekonomiska.
          </note>
          <note>
            Det beslutet måste fattas politiskt. Man måste vara så stark
            att man kan fatta ett beslut om detta.
          </note>
          <note>
            Anf. 83 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Herr talman! Det har fattats ganska många politiska beslut i
            denna fråga. Vi måste inse att de faktiskt inte accepteras av
            alla, men de har ändå varit nödvändiga att fatta. Det beslut som
            ligger fast innebär att gravfrid råder. Platsen där Estonia sjönk
            är en gravplats för svenskar, estländare och alla andra medborgare
            som omkom där.
          </note>
          <note>
            Däremot tror jag inte att vi i fortsättningen kommer att få en
            annorlunda dialog än den som har varit under dessa två år. Jag
            tycker att det är viktigt att den dialog som har pågått under
            två år skall skall få fortsätta i SPF:s former. Jag vill ge SPF
            en chans att utföra sitt arbete på ett så bra och hyggligt sätt
            som möjligt.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 1996/97:62 om
          </note>
          <note>
            Gotlandstillägget
          </note>
          <note>
            Anf. 84 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Herr talman! Lilian Virgin har frågat mig om jag nu är beredd
            att genom regeringen återkomma med en lösning av frågan om avvecklingen
            av högstprisregleringen och Gotlandstillägget - detta mot bakgrund
            av att godstransportföretagen för att kompensera sig för minskningen
            känner sig föranledda att höja fraktpriserna till och från Gotland.
          </note>
          <note>
            Bakgrunden till frågan är att riksdagen har beslutat om avveckling
            av högstprisregleringen och Gotlandstillägget. Avvecklingen skall
            ske med 0,2 procentenheter per år med start den 1 januari 1997.
          </note>
          <note>
            Högstprisregleringen skall gälla ända till dess att avvecklingen
            av Gotlandstillägget är helt slutförd.
          </note>
          <note>
            Av regeringens proposition om riktlinjer för upphandling av Gotlandstrafiken
            framgår att regeringen avser att ge berörda myndigheter i uppdrag
            att följa upp avvecklingen av Gotlandstillägget och högstprisregleringen.
            I detta sammanhang bör särskilt de mindre gotländska företagens
            konkurrensvillkor och utvecklingsmöjligheter belysas. Myndigheterna
            bör årligen rapportera avvecklingens effekter till regeringen.
          </note>
          <note>
            Det är i dagsläget för tidigt att dra några slutsatser om effekterna
            av Gotlandstilläggets avveckling. Regeringen har dock för avsikt
            att noga följa de berörda myndigheternas rapportering om avvecklingens
            effekter. Om effekterna visar sig bli negativa för Gotlands näringsliv
            är regeringen beredd att då återkomma i frågan.
          </note>
          <note type="speaker">
            Anf. 85 LILIAN VIRGIN (s):
          </note>
          <note>
            Herr talman! Jag tackar kommunikationsministern för svaret. Det
            kommunikationsministern tar upp, dvs.
          </note>
          <note>
            att regeringen har för avsikt att följa de berörda myndigheternas
            rapportering om avvecklingens effekter, är bra. Kommunikationsministern
            säger också att regeringen är beredd att återkomma i frågan om
            effekterna blir negativa för Gotlands näringsliv.
          </note>
          <note>
            ASG och Bilspedition representerar tillsammans ca 90 % av det
            reguljära godsflödet. De har aviserat att den första avtrappningen
            av Gotlandstillägget medför fraktprisökningar på 23 %. Bilspedition
            Visbydistriktet har i brev till sina kunder från den 30
          </note>
          <note>
            oktober i år aviserat att de måste kompensera det underskott
            som uppstår 1997 vid nedtrappningen av
          </note>
          <note>
            Gotlandstillägget med 23 procentenheter.
          </note>
          <note>
            Totalt subventionerar Gotlandstillägget godsfrakterna till och
            från Gotland med ca 60 miljoner årligen.
          </note>
          <note>
            Nu försvinner en tredjedel från årsskiftet på grund av nedtrappningen.
          </note>
          <note>
            Den höjning som nu har aviserats innebär att man direkt kan konstatera
            att effekterna blir negativa för
          </note>
          <note>
            Gotlands näringsliv om ingenting görs. Vid behandlingen av riktlinjerna
            för upphandlingen av Gotlandstrafiken erinrade sig trafikutskottet
            med anledning av motioner de möjligheter som staten har att omgående
            motverka uppkomsten av eventuella problem. I debatten i kammaren
            sade vi att vi såg det som ett löfte att regeringen skulle återkomma
            omgående. Nu anser vi att regeringen måste infria löftet och göra
            någonting för att förhindra de negativa konsekvenserna.
          </note>
          <note>
            Gotlandstillägget och högstprisregleringen är komplicerade frågor.
            Det har jag inte minst insett när jag nu har försökt sätta mig
            in i de olika reglerna. Jag kan också tala om att ingen annan
            enskild fråga har engagerat så många gotlänningar som denna. Jag
            har aldrig i ett enskilt ärende fått så många påringningar, kontakter
            och brev från gotlänningar som när det gäller fraktkostnaderna.
            Många är oroliga och undrar hur vi med de höjda fraktpriserna
            skall kunna konkurrera med våra produkter och hur vi skall kunna
            utveckla vårt näringsliv och småföretagande när transportkostnaderna
            höjs så mycket. Oro finns för att företag låter bli att utveckla
            sig eller etablera sig på
          </note>
          <note>
            Gotland om vi får höjda fraktpriser. I slutändan är det sysselsättningsmöjligheterna
            på Gotland som hotas.
          </note>
          <note>
            Jag måste erkänna att jag inte kunde förutse att fraktkostnaderna
            skulle höjas i den omfattning som nu föreslås. Jag tänkte mig
            också att högstprisregleringen skulle dämpa höjningarna. När jag
            nu har satt mig in i frågan inser jag att högstprisreglering inte
            har den betydelse som man skulle kunna önska sig. Det säger jag
            med tanke på den 5-procentiga prishöjning som
          </note>
          <note>
            Bilspedition gjorde 1994. Den höjningen anmäldes till Konkurrensverket
            och till Sjöfartsverket såsom stridande mot högstprisförordningen.
            Konkurrensverket fann inte att höjningen stred mot konkurrenslagen.
          </note>
          <note>
            Sjöfartsverket fann att det fanns anledning att anta brott mot
            högstprisregleringen och överlämnade ärendet till åklagarmyndigheten
            i Göteborg. Där avskrev man i sin tur ärendet då brott inte kunde
            styrkas, eftersom det inte gick att fastställa något entydigt
            fraktpris på fastlandet. Transportkostnaden bestäms från fall
            till fall efter förhandlingar med transportköpare och transportsäljare.
            Frakten är unik för varje transport. Faktorer som rådande konkurrenssituation
            spelar en viktig roll.
          </note>
          <note>
            Att denna fråga är svår visar inte minst det faktum att Gotlandstillägget
            ifrågasatts många gånger. Regeringsförslag om en avveckling har
            presenterats för riksdagen två gånger tidigare - 1986 och 1992.
            Då avslogs förslagen, och trafikutskottet anförde att
          </note>
          <note>
            Gotlandstillägget borde behållas i avvaktan på resultaten.
          </note>
          <note>
            Min avsikt är inte att vi skall riva upp det beslut som riksdagen
            fattade om den nedtrappning som skall gälla från 1997.
          </note>
          <note>
            Anf. 86 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Herr talman! Det här är en komplicerad fråga. Det har ju den
            tidigare behandlingen också visat. Det har också tidigare kunnat
            visas att det mesta av pengarna i
          </note>
          <note>
            Gotlandstillägget faktiskt har gått till företag som har kört
            mest på fastlandet och minst på Gotland. Det var ju inte det som
            var meningen.
          </note>
          <note>
            En sak som man också måste komma ihåg är att det faktiskt råder
            konkurrens vad gäller transporterna till och från Gotland. Frågan
            är om ett transportföretag kan höja fraktpriserna hur mycket som
            helst utan att något annat företag i så fall är intresserat av
            att gå in för att göra en bra affär.
          </note>
          <note>
            Hur det än är med det, har vi för avsikt att lägga ut ett uppdrag
            i januari månad i nästa år. Det är inte riktigt färdigdiskuterat
            om det uppdraget skall gå till
          </note>
          <note>
            NUTEK eller till Konkurrensverket. Som jag ser det blir det förmodligen
            ett samråd mellan dessa två myndigheter. Det betyder att de får
            en rapporteringsskyldighet när det gäller utvärderingen av vad
            som händer. Det är det sätt som det går att lösa frågan på med
            de riksdagsbeslut som nu föreligger. Då följer vi riksdagsbeslutet
            om uppföljning och kommer i gång med en gång. Vi kan inte lägga
            ut ett sådant här uppdrag innan det faktiskt har börjat att gälla.
          </note>
          <note type="speaker">
            Anf. 87 LILIAN VIRGIN (s):
          </note>
          <note>
            Herr talman! Jag tackar för att regeringen är beredd att lägga
            ut ett uppdrag redan i januari. Jag tror att det är det som är
            det nödvändiga här. En lösning på konkurrensproblemet med Gotlandstillägget
            skulle kunna vara att en myndighet får de medel som Gotlandstillägget
            inbringar, och att dessa medel sedan fördelas bland de företag
            som har extrakostnader i samband med Gotlandstrafiken. Det är
            också kostnadsneutralt för staten att göra så.
          </note>
          <note>
            Jag vet också att det finns seriösa företag på Gotland som har
            gått ut med upphandling för att försöka få konkurrens, men jag
            har kunnat konstatera att intresset är väldigt litet i de svar
            som kommer in. Det kommer in väldigt få svar. Det företagen ser
            framför sig är att de måste minska på andra kostnader om de inte
            får stopp på höjningen av fraktkostnaderna. Det skulle innebära
            att man måste säga upp personal.
          </note>
          <note>
            Vi har många frakter där det handlar om stora kvantiteter och
            låga kilopris. Jag tänker på sådant som morötter och lök. Där
            drabbar fraktkostnaderna väldigt hårt. Sedan finns det också tillverkningsföretag
            som har fraktkostnader båda vägarna, både till Gotland och från
            Gotland.
          </note>
          <note>
            Jag sade förut att det inte alls var min mening att riva upp
            beslutet, men man måste hålla blickarna på det här. Därför känns
            det väldigt bra att kommunikationsministern är beredd att ta tag
            i det här redan fr.o.m. januari.
          </note>
          <note>
            Anf. 88 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Herr talman! Självklart är det viktigt att hålla blickarna på
            den här frågan. Det finns beräkningar som Sjöfartsverket har gjort
            som tyder på att det inte är riktigt rimliga proportioner mellan
            de aviserade chockhöjningarna på frakter till och från Gotland
            och det minskade bidraget. Därför är det som jag ser det väsentligt
            att också Konkurrensverket tittar på det här.
          </note>
          <note>
            Det är både för gotlänningarna och för dem som köper och säljer
            med Gotland naturligtvis viktigt att hålla de totala fraktkostnaderna
            nere så mycket som möjligt. Det kan man göra med en öppen och
            bra konkurrens. Jag är övertygad om att Konkurrensverket också
            kommer att hålla ögonen på det här.
          </note>
          <note type="speaker">
            Anf. 89 LILIAN VIRGIN (s):
          </note>
          <note>
            Herr talman! Det tror jag också. Ingen är glad åt de höjningar
            som nu föreslås. Man säger att man måste göra på det här sättet
            för att täcka kostnaderna.
          </note>
          <note>
            Men om man i stället gjorde så att pengarna användes till de
            ökade kostnaderna i Gotlandstrafiken så skulle man komma ifrån
            bekymret med att det är företag som inte kör på Gotland som tjänar
            mest på Gotlandstillägget.
          </note>
          <note>
            Det är ingen, inte på Gotland i alla fall, som tycker om det
            här med att Gotlandstillägget står på fraktsedlar över hela landet.
            Det är dålig reklam för Gotland.
          </note>
          <note>
            Vi skulle gärna vilja se ett annat system, och Konkurrensverket
            har flera gånger pekat på att Gotlandstillägget borde försvinna.
            Men det har inte sagt att det skall tas bort utan att ersättas
            med någonting annat, utan det har sagt att man måste göra på ett
            annat sätt.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 1996/97:54 om asylpolitiken
          </note>
          <note type="speaker">
            Anf. 90 Statsrådet PIERRE SCHORI (s):
          </note>
          <note>
            Herr talman! Sten Andersson har ställt en fråga med anledning
            av ett enskilt ärende där en person efter avslag på ansökan om
            uppehållstillstånd på grund av humanitära skäl hållit sig undan
            och sedan till slut fått uppehållstillstånd. Sten Andersson frågar
            mig om regeringen avser att verka för att familjemedlemmar som
            utvisas skall kunna återkomma och få asyl.
          </note>
          <note>
            I Sverige har vi höga ambitioner för utlänningsrätten. Den måste
            präglas av humanitet, förutsägbarhet och konsekvens i rättstillämpningen.
            För trovärdigheten är det viktigt att beslut som fattas också
            verkställs.
          </note>
          <note>
            Det är ett problem när någon som fått ett avslagsbeslut bekräftat
            i andra instans håller sig kvar i landet.
          </note>
          <note>
            Denna principiella uppfattning står inte i motsättning till att
            de humanitära omständigheterna i enskilda fall kan leda till uppehållstillstånd
            för den som hållit sig undan. Detta förutsägs också i lagen. Av
            utlänningslagen 2 kap. § 5b framgår att en ansökan om uppehållstillstånd
            får bifallas om ansökan grundar sig på omständigheter som inte
            har prövats förut i ärendet och på att det skulle strida mot humanitetens
            krav att verkställa beslutet om avvisning eller utvisning. Det
            är enligt min mening viktigt för att migrationspolitiken skall
            uppfattas som legitim att en konsekvent rättstillämpning förenas
            med stor känslighet för humanitetens krav.
          </note>
          <note>
            Detta har skett i det beslut som Sten Andersson tar upp. Jag
            vill framhålla att det i sådana fall inte är fråga om behov av
            asyl, dvs. om skydd mot risk för förföljelse eller liknande omständigheter
            i hemlandet.
          </note>
          <note>
            Det är fråga om humanitära skäl för uppehållstillstånd åt personer
            som på annat sätt är i en mycket allvarlig situation. Nya omständigheter
            i övrigt kan också ha tillkommit som får betydelse och där det
            nyss nämnda lagrummet är tillämpligt.
          </note>
          <note>
            Självfallet gäller de allmänna reglerna i utlänningslagen för
            anhöriginvandring också i detta fall.
          </note>
          <note>
            Dessa ger dock inte här någon rätt till återförening i
          </note>
          <note>
            Sverige, och regeringen avser inte att ta något sådant initiativ
            som Sten Andersson syftar på.
          </note>
          <note type="speaker">
            Anf. 91 STEN ANDERSSON (m):
          </note>
          <note>
            Herr talman! Jag tackar för svaret. Jag erkänner att jag avsåg
            ett enskilt ärende, nämligen Sincaris. Det var i och för sig inte
            den här familjens riktiga namn när man sökte asyl i Sverige, utan
            man tog det först när man kom hit. Jag förstår att statsrådet
            inte kan gå i svaromål när det gäller ett enskilt ärende - även
            om jag har märkt mer än en gång att statsrådet när det passar
            gärna går in på enskilda ärenden.
          </note>
          <note>
            Jag kan notera att praxis har inneburit att om man erhåller ett
            utvisningsbeslut, baserat på vad som ändå måste sägas vara Europas
            mest generösa asyl- och flyktingpolitik, och inte accepterar detta
            utan gömmer sig, så har man ändå stora chanser att få sin önskan
            att få stanna kvar i Sverige uppfylld.
          </note>
          <note>
            Jag frågade i min interpellation om man i framtiden kunde tänka
            sig att även fäderna Sincari skulle få möjlighet att stanna. Det
            blir inte så säger statsrådet, men jag är inte säker. Dessbättre
            hade deras kvinnor och barn större kurage och initiativförmåga.
            De lever i dag i Turkiet, men familjefäderna finns någonstans
            i
          </note>
          <note>
            Sverige. Jag skall inte säga att detta är ynkligt, men nästintill
            i alla fall.
          </note>
          <note>
            Herr talman! Jag förstår att både Invandrarverket och Utlänningsnämnden
            i dag har stora problem. Den ena dagen beskylls de i medierna
            för att de inte följer lagen. Dagen därpå beskylls de för att
            de följer lagen.
          </note>
          <note>
            Det kan vara svårt att arbeta under sådana förhållanden. Ibland
            tänker jag att det skulle vara intressant om man bytte ut dessa
            68 eller 70 kritiker som figurerar på olika debattsidor, och att
            de skulle få jobba hos
          </note>
          <note>
            Invandrarverket eller Utlänningsnämnden, och sedan se om det
            skulle bli bättre då.
          </note>
          <note>
            Jag skulle vilja ställa några frågor till statsrådet.
          </note>
          <note>
            Statsrådet säger här att man kan basera humanitära skäl på nya
            familjeanknytningar eller på annat sätt. Då hoppas jag att statsrådet
            kan svara: På vilket annat sätt än med familjeanknytningar skall
            man kunna få stanna i Sverige? Vilka åtgärder är statsrådet beredd
            att vidta för att stödja Invandrarverket och Utlänningsnämnden?
            De har faktiskt i dag en ytterst besvärlig situation.
          </note>
          <note>
            Herr talman! Till sist vill jag ställa en fråga baserat på vad
            som har hänt de senaste dagarna. Det är kanske personligt. Jag
            kanske inte får svar på den, men jag ställer frågan i alla fall.
            Anser statsrådet att den som vid ett aktualiserat självmordsförsök
            inte kontaktar i första hand läkare eller ringer 90 000 har gjort
            allt för att förhindra ett ytterst tragiskt förlopp?
          </note>
          <note type="speaker">
            Anf. 92 Statsrådet PIERRE SCHORI (s):
          </note>
          <note>
            Herr talman! Jag tycker inte att det är rätt forum, och jag tycker
            att det är obehagligt att besvara den senaste frågan jag fick.
            Här är en människa som i djupaste förtvivlan har tagit till det
            yttersta av mänskliga handlingar och ändat sitt eget liv. Vad
            skall man då komma med för frågor egentligen? Skall man fråga
            om man inte har ringt till någon läkare innan, eller till
          </note>
          <note>
            90 000?
          </note>
          <note>
            Jag anser att vi som uppträder här i Sveriges riksdag har ett
            väldigt stort ansvar, inte minst i dessa oerhört svåra frågor
            som ytterst berör människors liv och öden. Sten Andersson är en
            man som ofta tar till orda i flyktingfrågor. Ibland påstår han
            sig föra folkets talan. Men det är svårt att utläsa något slags
            värme och solidaritet eller diskussion om flyktingskapets orsaker
            och fasor.
          </note>
          <note>
            Den här gången kritiserar han regeringens beslut att bevilja
            en förtvivlad ung människa uppehållstillstånd på grund av humanitära
            skäl. Om man läser hans interpellationsfråga ser man, menar jag,
            att han här från riksdagen sprider en uppfattning om att regeringen
            med sitt beslut ger en signal till de asylsökande att de inte
            skall respektera lagen utan fly undan myndigheter. Så står det
            i hans fråga.
          </note>
          <note>
            Är det så man skall diskutera flyktingpolitiken, genom fördomsfullhet
            och osanna påståenden? Det är klart att vi skall ha en debatt
            om flyktingpolitiken.
          </note>
          <note>
            Men låt oss här, i landets förnämsta debattforum, i
          </note>
          <note>
            Sverige riksdag, föra denna debatt på saklighetens och humanitetens
            grund. Jag kan försäkra alla här i kammaren, att i detta aktuella
            fall har regeringen efter noggrann prövning följt lagens bokstav
            om humanitetens krav.
          </note>
          <note type="speaker">
            Anf. 93 STEN ANDERSSON (m):
          </note>
          <note>
            Herr talman! Nu tyckte jag att statsrådet tog i så det knakade.
            Sten Andersson har inte visat värme och solidaritet. Jag bor i
            ett område i Malmö där majoriteten består av bebyggare som kommer
            från länder utanför Europa. Jag har varit aktiv inom facket och
            blivit omvald gång efter gång på en avdelning där majoriteten
            bestod av människor som kommit från länder utanför Norden.
          </note>
          <note>
            Jag har inte stått här och gjort osanna påståenden.
          </note>
          <note>
            Jag tycker att det är tråkigt att statsrådet måste sjunka till
            den nivån. Jag håller med om att det var mycket tragiskt det som
            hände häromdagen. Men det jag frågade om gällde något annat. Jag
            anser att den här personen har blivit en bricka i spelet. Om någon
            är på väg att avlida finns det inget skäl i världen att i första
            hand ringa till en journalist och inte ringa till 90 000.
          </note>
          <note>
            Om det kallas för att ha brist på värme att ha den uppfattningen
            är jag i så fall stolt att ha den.
          </note>
          <note>
            Det statsrådet står här och säger i dag är: Om du själv tycker
            att du har skäl att strunta i den lag som
          </note>
          <note>
            Sveriges förnämsta församling, som statsrådet själv har sagt
            här, har beslutat; göm dig, och du har en stor chans att få stanna.
            Det är bevis för att det i dag finns många människor som är "på
            rymmen" i Sverige därför att de har nåtts av signaler att strunta
            i de beslut som svenska myndigheter har fattat. Då har de möjlighet
            att få stanna i Sverige.
          </note>
          <note>
            Herr talman! Till sist: Kom inte och tala med mig om värme och
            solidaritet! För min del bryr jag mig icke det minsta om att en
            människa är brun, svart, gul, blå eller vit. Det är hennes handlingar
            jag kritiserar i de fall hon agerar som vi menar är fel. Den debattmetod
            som statsrådet i dag använde var låg. Jag skall lova att återkomma.
            Jag tror också, baserat på undersökningar som jag har fått från
            riksdagens utredningstjänst, att en majoritet av svenska folket
            dessbättre stöttar mina åsikter. Jag kommer tillbaka.
          </note>
          <note type="speaker">
            Anf. 94 Statsrådet PIERRE SCHORI (s):
          </note>
          <note>
            Herr talman! I det enskilda fall som Sten Andersson tog upp finns
            det ingenting av en signal om att andra asylsökande som har fått
            avslag skall springa till skogs, som det står i Sten Anderssons
            fråga, och därigenom gömma sig och på sikt få uppehållstillstånd.
            Tvärtom står det att beslutet var grundat på noggrann prövning
            av denna enskilda människas mycket allvarliga situation och nya
            omständigheter.
          </note>
          <note>
            Varje fall är unikt och skall bedömas utifrån sina egna omständigheter.
            Det finns inga signaler till andra i det här fallet. Jag menar
            att de som gömmer sig borde träda fram. Jag menar också, i det
            refererade fallet med familjerna, att fäderna som har gått under
            jorden bör komma fram och återförena sig med sina familjer. De
            behöver dem. Men det har ingenting att göra med den här unga människans
            situation. Personen befann sig i ett oerhört allvarligt läge,
            och fallet prövades enligt lagens bokstav om humanitetens krav.
          </note>
          <note type="speaker">
            Anf. 95 STEN ANDERSSON (m):
          </note>
          <note>
            Herr talman! Jag måste tillstå att jag kan beskyllas för att
            vara konservativ, men jag står för det i det här fallet. Här har
            en familj fått ett utvisningsbeslut baserat på Europas mest generösa
            asyl- och flyktinglagstiftning. Männen i familjen springer till
            skogs. Kvinnorna och de små barnen har inte samma initiativförmåga.
            De blir "deporterade" till Turkiet. Jag vill kalla det för ynkedom,
            och det står jag för.
          </note>
          <note>
            När det gäller det sista som statsrådet reagerade så skarpt på
            - om den tragiska händelse som skedde häromdagen - vill jag ställa
            en fråga. Anser statsrådet
          </note>
          <note>
            - och nu är jag allvarlig - att om en människa befinner sig på
            den yttersta kanten av livlinan, skall då den som får reda på
            att så är fallet inte göra allt vad den förmår för att försöka
            att hjälpa och rädda den personen?
          </note>
          <note>
            Kan det vara korrekt att inte rädda, att inte kontakta läkare,
            ambulans, sjuksköterska eller 90 000, utan i stället ringa till
            en journalist? Vad har en journalist att ge i det fallet? Jag
            förstår att frågan är svårt att svara på för statsrådet, men jag
            anser fortfarande att Shakeri är en bricka i ett spel för dem
            som kritiserar svensk asyl- och flyktingpolitik.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellationerna 1996/97:52 och
          </note>
          <note>
            57 om den förlängda sjuklöneperioden
          </note>
          <note>
            Anf. 96 Statsrådet MAJ-INGER
          </note>
          <note type="speaker">
            KLINGVALL (s):
          </note>
          <note>
            Herr talman! Per Rosengren har frågat näringsministern om vilka
            åtgärder han kan tänka sig för att lösa de mest akuta problemen
            för de minsta företagen med anledning av den förlängda arbetsgivarperioden
            i sjuklönesystemet.
          </note>
          <note>
            Vidare har Gullan Lindblad frågat om näringsministern ämnar förelägga
            riksdagen ett nytt förslag rörande sjuklöneperioden eller återta
            detsamma.
          </note>
          <note>
            Arbetet inom regeringen är så fördelat att det är jag som skall
            svara på båda dessa frågor. Eftersom frågorna båda avser den förlängda
            sjuklöneperioden besvarar jag frågorna i ett sammanhang.
          </note>
          <note>
            Regler om sjuklön infördes den 1 januari 1992. Ett av syftena
            med de nya reglerna var att öka arbetsgivarens ansvar för de anställdas
            arbetsmiljö och hälsa samt att tillförsäkra de anställda en mer
            rättvis kompensation för inkomstförluster till följd av sjukdom.
          </note>
          <note>
            Avsikten var också att skapa ett effektivare sätt att administrera
            den korta sjukfrånvaron.
          </note>
          <note>
            Genom att på ett differentierat sätt öka arbetsgivarnas kostnader
            bör de nya reglerna dessutom stimulera till förebyggande arbetsmiljöinsatser
            liksom till tidiga och aktiva rehabiliteringsåtgärder.
          </note>
          <note>
            Enligt vad som framkommit av bl.a. Riksförsäkringsverkets uppföljning
            av införandet av en sjuklöneperiod har införandet av en sjuklöneperiod
            inneburit stora fördelar såväl för den enskilde som för arbetsgivare
            och försäkringskassan. Bl.a. har den enskildes kompensation för
            inkomstbortfall vid sjukdom förbättrats.
          </note>
          <note>
            Vidare framgår att administrationen i stort fungerar tillfredsställande.
            Bortsett från vissa enstaka gränsdragningsproblem gör regeringen
            bedömningen att införandet av en sjuklöneperiod i allt väsentligt
            har visat sig vara positivt.
          </note>
          <note>
            Regeringen konstaterar samtidigt att det rehabiliteringsansvar
            som infördes för arbetsgivarna den 1
          </note>
          <note>
            januari 1992 inte fungerat på det sätt som avsetts. Det finns
            därför skäl att ge arbetsgivarna starkare drivkrafter att fullgöra
            sin rehabiliteringsskyldighet. Även arbetsgivarnas förebyggande
            arbete bör kunna utvecklas.
          </note>
          <note>
            För att stärka arbetsgivarnas ansvar för det tidiga och aktiva
            rehabiliteringsarbetet anser regeringen att det finns starka skäl
            att förlänga sjuklöneperioden och därigenom bättre koppla samman
            ansvaret för att vidta åtgärder med kostnadsansvaret för sjuklön.
          </note>
          <note>
            Företag med få anställda har en möjlighet att försäkra sig hos
            försäkringskassan mot sjuklönekostnader avseende tid fr.o.m. den
            tredje ersättningsdagen.
          </note>
          <note>
            Regeringen bedömer att den nuvarande försäkringen för små företag
            fungerar tillfredsställande.
          </note>
          <note>
            Regeringen föreslog därför att arbetsgivare vars sammanlagda
            lönekostnader under ett kalenderhalvår inte beräknas överstiga
            100 gånger det för året gällande basbeloppet skall kunna försäkra
            sig mot kostnader för sjuklön. Riksdagen höjde i sitt beslut beloppet
            till
          </note>
          <note>
            130 basbelopp. Summan motsvarar ca 23 anställda om varje anställds
            lön beräknas till ca 200 000 kronor per år.
          </note>
          <note>
            I och med regeringens förslag om en förlängd sjuklöneperiod bedömer
            regeringen att vikten av att teckna försäkring kommer att öka.
            Det är därför viktigt att arbetsgivarna informeras om försäkringen.
          </note>
          <note>
            Gullan Lindblad har tagit upp frågan om arbetsgivarnas kompensation
            för de ökade kostnader som en sjuklöneförlängning innebär.
          </note>
          <note>
            Utifrån vad regeringen erfarit samt enligt regeringens egna beräkningar
            kan sjukfrånvaron uppskattas ha minskat med 20-30 % sedan sjuklöneperioden
            infördes 1992. Denna minskning av sjuklönekostnaderna har i allt
            väsentligt kommit arbetsgivarkollektivet till godo. Regeringen
            har beräknat denna kostnadsminskning till minst ca 3 miljarder
            kronor.
          </note>
          <note>
            Regeringen anser att arbetsgivarkollektivet bör kompenseras med
            hälften av den totala kostnaden som en förlängning av sjuklöneperioden
            innebär, dvs.
          </note>
          <note>
            motsvarande 1,1 miljarder kronor.
          </note>
          <note>
            Regeringen är för närvarande inte beredd att föreslå några ändringar
            med anledning av den förlängda sjuklöneperioden. Med anledning
            av den oro som har uttryckts från olika håll kommer regeringen
            dock att noga följa effekterna av den förändrade sjuklöneperioden.
          </note>
          <note type="speaker">
            Anf. 97 PER ROSENGREN (v):
          </note>
          <note>
            Herr talman! Interpellationen är som sagt egentligen ställd till
            Anders Sundström, med anledning av ett uttalande som han har gjort
            för Företagsriksdagen.
          </note>
          <note>
            Där sade han nämligen att förlängningen är ett problem för de
            mycket små företagen och att regeringen skall försöka hitta en
            lösning som är mjukare för dem.
          </note>
          <note>
            En förutsättning, sade han, är att man hittar en annan inkomstkälla.
          </note>
          <note>
            Jag får naturligtvis tacka statsrådet Klingvall för svaret, men
            jag hade faktiskt varit mer intresserad av en näringspolitisk
            debatt i detta sammanhang. Det handlar mindre om socialförsäkringspolitik
            och mer om näringspolitik, om hur vi skall skapa arbetstillfällen
            i landet.
          </note>
          <note>
            Jag menar alltså att ett förslag som detta inte gynnar sysselsättningen
            särskilt mycket, snarare tvärtom.
          </note>
          <note>
            Vissa saker i Maj-Inger Klingvalls argumentation ställer jag
            upp på. Det är nog klarlagt att arbetsgivarinträdet som sådant
            sedan det infördes har inneburit att arbetsgivarna som kollektiv
            har blivit överkompenserade. Men man skall också vara medveten
            om att de små företagen redan tidigare hade en lägre sjukfrånvaro
            än de större företagen, relativt sett. Det innebär att det är
            de största företagen som verkligen har tagit hand om överkompensationen.
          </note>
          <note>
            Samtidigt hör vi Soialdemokraterna gå ut och säga att det är
            i de minsta företagen som sysselsättningen skall tryggas, att
            det är dem vi skall satsa på och där de framtida jobben finns.
            Problemet är att ju mindre företagare man är, ju större problem
            får man med att ta hand om den här typen av beslut som gäller
            det förlängda arbetsgivarinträdet.
          </note>
          <note>
            Vänsterpartiet har föreslagit att vi skall undanta företag med
            mindre än fem anställda från arbetsgivarinträdet. Det är ett försök
            att skapa incitament för en ökad sysselsättning. Vi tror att det
            är fel att skapa nya hinder för de allra minsta företagen.
          </note>
          <note>
            De kan ta en försäkring. Ja, de kan betala in 1,6 %
          </note>
          <note>
            av årslönen. Det innebär ungefär 13 000 per år för en företagare
            med fyra anställda. Det är en ganska tuff kostnad att ta. Jag
            förstår om företagaren vill chansa och hoppas att de anställda
            är sjuka litet mindre så att han på så sätt kommer undan litet
            billigare.
          </note>
          <note>
            Jag ställer mig litet frågande till vissa formuleringar i svaret:
          </note>
          <note>
            "Bl.a. har den enskildes kompensation för inkomstbortfall vid
            sjukdom förbättrats". Jag skulle vilja ha reda på hur man har
            kommit fram till detta.
          </note>
          <note>
            Två meningar senare står det: "Bortsett från vissa enstaka gränsdragningsproblem
            gör regeringen den bedömningen att införandet av en sjuklöneperiod
            i allt väsentligt har visat sig vara positivt." Jag skulle vilja
            höra var dessa gränsdragningsproblem finns. Jag tror att det finns
            just i fråga om de allra minsta företagen.
          </note>
          <note>
            Rehabiliteringsskyldigheten har alltså inte fullföljts av de
            större företagen i den utsträckning man hoppades, trots att det
            var ett av argumenten för att införa systemet.
          </note>
          <note>
            Slutligen ställer jag frågan: Hur stämmer Anders
          </note>
          <note>
            Sundströms uttalanden som jag nyss återgav överens med slutklämmen
            i interpellationssvaret - att man inte för närvarande är beredd
            att föreslå några ändringar med anledning av den förlängda sjuklöneperioden?
          </note>
          <note type="speaker">
            Anf. 98 GULLAN LINDBLAD (m):
          </note>
          <note>
            Herr talman! Jag ber att få tacka för svaret. Men jag tycker
            också som Per Rosengren - att detta kanske mer är en näringspolitisk
            än en socialpolitisk fråga.
          </note>
          <note>
            Därför hade också jag ställt min interpellation till statsrådet
            Sundström.
          </note>
          <note>
            Statsrådet Klingvall och jag har tidigare diskuterat denna fråga.
            Det svar jag får i dag gör mig inte mycket gladare än tidigare.
            Jag hade hoppats att det var ett omtänkande på gång i regeringen.
            Precis som statsrådet säger råder det nämligen stor oro bland
            såväl företagare som arbetstagare med anledning av den förlängda
            sjuklöneperioden.
          </note>
          <note>
            Näringsministern har gjort uttalanden som utan tvekan gett vissa
            förhoppningar. Knappt en vecka efter att riksdagen fattat beslutet
            sade han att den förlängda sjuklöneperioden kan skapa problem
            för de små företagen och att vi skall försöka hitta en mjukare
            lösning. Detta sade han i anslutning till småföretagarriksdagen.
            Men det råder delade meningar om detta inom socialdemokratin,
            sägs det i en artikel i tidningen Näringsliv den 31 oktober. Detta
            är inget ovanligt
          </note>
          <note>
            - vi är ganska vana vid att riksdagen först fattar beslut som
            sedan tas tillbaka för att diskuteras! I denna fråga hade det
            varit bra med ett omtänkande.
          </note>
          <note>
            I tidningen Näringsliv den 15 november sägs det att den förlängda
            sjuklöneperioden kommer att bli dyr för småföretagarna. Ett sjukfall
            som varar en månad kostar drygt 8 000 kr mer nästa år. Lönekostnaderna
            kommer att stiga med ca 0,5 % enligt SAF:s beräkningar - och detta
            i en tid när vi behöver massor av nya arbetstillfällen!
          </note>
          <note>
            Ett obegripligt beslut, säger t.ex. Bo Sundström, som är konditor
            och VD för Husums Konditori AB.
          </note>
          <note>
            Han är ordförande för Norrlands bageri- och konditoriförening,
            och får massor av samtal från småföretagare som inte begriper
            hur vissa politiker har kunnat bära sig så idiotiskt åt. De måste
            leva så långt från verkligheten att de inte har en aning om hur
            saker och ting fungerar, menar han. Det är ord och inga visor
            från en person som lever mitt i verkligheten.
          </note>
          <note>
            Statsrådet Klingvall tar upp fördelar med det tidigare sjuklöneförslaget.
            Det systemet kan jag väl, eftersom jag var en av konstruktörerna.
            Jag satt med i den utredning som lade fram förslaget för riksdagen.
          </note>
          <note>
            Men den nya perioden är ju dubbelt så dyr som den första, eftersom
            de begynnande långtidssjukfallen finns här. Från arbetsgivarhåll
            hade man varit positivt inställd till en förlängning under förutsättning
            att konstnadsneutralitet rått. Men det gör det inte längre.
          </note>
          <note>
            Försäkringsskyddet är inte rimligt i kostnadshänseende. Det kommer
            att kosta ca 2,5 % av årslönesumman nästa år enligt SAF:s beräkningar.
            Det är inte heller fler än 8 000 företag som har ansett sig kunna
            teckna försäkringen.
          </note>
          <note>
            Men det är inte bara företagen som är oroliga. Jag fick häromdagen
            ett brev från Stiftelsen Arbetsskadeforum där man skriver:
          </note>
          <note>
            "Genom att öka arbetsgivarperioden har det gjorts ännu svårare
            att kunna anställa sjuka med handikapp på grund av ökade kostnader
            för företaget."
          </note>
          <note>
            Detta var också en av anledningarna till att vi moderater sade
            nej till och reserverade oss mot den förlängda arbetsgivarperioden.
            Statsrådet talar vacker om rehabilitering. Det kommer tyvärr inte
            att handla om ökad rehabilitering, utan om ökad utslagning från
            arbetslivet.
          </note>
          <note>
            Till sist frågar jag statsrådet: Tror verkligen statsrådet Klingvall
            att det blir fler arbetstillfällen med det nya sjuklöneförslaget?
          </note>
          <note type="speaker">
            Anf. 99 SIGGE GODIN (fp):
          </note>
          <note>
            Herr talman! Om jag får säga som Gullan Lindblad så tillhörde
            också jag en av konstruktörerna av sjuklönereformen en gång i
            tiden. När den infördes
          </note>
          <note>
            1992 var samtliga partier överens om att den skulle vara kostnadsneutral,
            precis som statsrådet säger.
          </note>
          <note>
            Jag delar statsrådets uppfattning om att sjuklönereformen skulle
            skapa incitament för att förbättra rehabilitering och arbetsorganisation
            i företaget. Men det kostar pengar. Om ett företag hade lägre
            sjukfrånvaro hos sina anställda var faktiskt avsikten den att
            arbetsgivarens insatser också skulle komma företaget till godo
            rent ekonomiskt. Det nuvarande förslaget ger, som vi vet, bara
            kompensation i tre av de fyra veckorna. Staten vill alltså ta
            tillbaka den morot vi skapade, som skulle ge god arbetsmiljö och
            god arbetsorganisation i form av lägre sjukfrånvaro och därmed
            också minskade kostnader.
          </note>
          <note>
            Nu säger regeringen att arbetslösheten skall halveras. Då är
            min fråga densamma som Gullan Lindblads: Vad är det för småföretag
            som statsrådet ser framför sig som kommer att våga nyanställa
            när regler som det fattats beslut om i stor enighet inte står
            sig i mer än några få år?
          </note>
          <note>
            Vi i Folkpartiet avvisar en förlängning av sjuklöneperioden framför
            allt därför att vi inte tycker att resultatet av de två veckorna
            har utvärderats. Hur mycket av den minskade sjukfrånvaron beror
            på sjuklönen, och hur mycket beror på dåliga konjunkturer och
            hög arbetslöshet? Hur har det gått med arbetsmiljön i företagen?
            Är den sämre eller bättre än tidigare? Och kanske det allra viktigaste,
            och som
          </note>
          <note>
            Gullan Lindblad också var inne på: Vad händer med kroniker som
            ofta är sjuka, och med handikappade som vill in på arbetsmarknaden?
            Får dessa grupper en chans, eller innebär den icke kostnadsneutrala
            sjuklöneförlängningen att de får ytterligare svårigheter så att
            ännu fler av dem som har det sämst ställt ställs utanför den öppna
            arbetsmarknaden?
          </note>
          <note>
            Jag har några frågor till statsrådet. Har regeringen utvärderat
            dessa effekter, och känner man till resultatet? Statsrådet säger
            att arbetsgivarens ansvar för rehabilitering skall stärkas och
            att man därför vill införa denna reform. Anser statsrådet att
            om man lägger större bördor på företagen - inte minst de små
          </note>
          <note>
            - ökar deras förmåga att ta ett större ansvar för rehabiliteringen?
            Jag anser att det är tvärtom. Avser regeringen att ta reda på
            de fakta som finns om hur småföretagen klarar fyra veckors arbetsgivarperiod
            och hur de arbetshandikappade har påverkats, eller kommer att
            påverkas, av sjuklöneförlängningen? Hur skall företagen motiveras
            att förbättra rehabilitering och arbetsmiljöer med de minskade
            resurser de har till godo?
          </note>
          <note>
            Anf. 100 Statsrådet MAJ-INGER
          </note>
          <note type="speaker">
            KLINGVALL (s):
          </note>
          <note>
            Herr talman! Som jag sade i inledningen finns det i dag inga
            planer på att gå in och ändra i ett beslut som ännu inte har trätt
            i kraft. Däremot skall regeringen naturligtvis mycket noga följa
            effekterna av den förlängda sjuklöneperioden.
          </note>
          <note>
            Jag vill på nytt betona några av skälen till förlängningen. För
            det första gäller det att skapa starkare drivkrafter för arbetsgivaren
            att fullgöra sitt rehabiliteringsansvar. Långtidsjukfallen blir
            inte dyrare än de första 14 dagarna eftersom det är så många fler
            som är sjuka kort tid, Gullan Lindblad. Däremot ger naturligtvis
            en 28 dagars arbetsgivarperiod ett mycket kraftigt incitament
            att satsa på rehabilitering, eftersom det är det sätt arbetsgivaren
            har för att minska kostnaderna för just långtidsjukfallen.
          </note>
          <note>
            För det andra gäller det att utveckla det förebyggande arbetet
            för att sjukdom och ohälsa inte skall uppstå.
          </note>
          <note>
            För det tredje är detta också finanspolitiskt. Den första 14-dagars
            sjuklöneperioden var faktiskt inte kostnadsneutral, Sigge Godin.
            Det har gjorts en beräkning som visar att arbetsgivarna kompenserades
            med 3 miljarder kronor i positiv riktning. Bl.a. innebar införandet
            av sjuklöneperioden att sjukfrånvaron minskade med ungefär 170
            000 personer. Det har självfallet gett en stor vinst. Nu försöker
            vi rätta till det genom att inte fullt ut kompensera de ytterligare
          </note>
          <note>
            14 dagarna. Vi kompenserar dem till hälften. Vinsten för arbetsgivaren
            är fortfarande 2 miljarder.
          </note>
          <note>
            Det är viktigt att betona att också det här är ett inslag i programmet
            för sanering av statens budget, där också arbetsgivarna får ta
            en del av saneringen.
          </note>
          <note>
            Sedan vill jag gärna kommentera frågorna om hur det kommer att
            gå för småföretagarna. Vid årsskiftet kommer småföretagarna att
            få en sänkning av skatterna med över 3 miljarder. Det jag syftar
            på är att det riskkapitalavdrag vi har i dag kommer att ersättas
            med en permanent lättnad i ägandebeskattningen med inriktning
            just på små och medelstora företag. Det är en skattesänkning på
            över 3 miljarder. Till det kommer sänkningen av arbetsgivaravgiften
            med 5 % för lönesummor upp till 600 000, vilket motsvarar ungefär
            tre anställda. Till det kommer att egenavgiften sänks med 5 %
            för egenföretagare upp till 180 000.
          </note>
          <note>
            Det betyder 2,1 miljarder för 1997 till småföretagen och 2,3
            miljarder för 1998. En ytterligare satsning på småföretagen är
            den miljard till småföretagsutveckling som under en period av
            tre år skall användas till utveckling, förnyelse och tillväxt.
            Det handlar alltså om en rejäl satsning på de små företagen i
            vårt land.
          </note>
          <note type="speaker">
            Anf. 101 PER ROSENGREN (v):
          </note>
          <note>
            Herr talman! Jag kanske skall ställa de frågor som jag ställde
            inledningsvis en gång till.
          </note>
          <note>
            I svaret säger statsrådet: Bl.a. har den enskildes kompensation
            för inkomstbortfall vid sjukdom förbättrats. Jag undrar då: Hur
            har det skett?
          </note>
          <note>
            Vidare sägs det att regeringen bortsett från vissa enstaka gränsdragningsproblem
            gör den bedömningen att införandet av sjuklöneperioden i allt
            väsentligt har visat sig vara positivt. Vilka gränsdragningsproblem
            talar statsrådet då om?
          </note>
          <note>
            Småföretagen kommer att kompenseras med 3
          </note>
          <note>
            miljarder sägs det, och så nämner statsrådet att riskkapitalavdraget
            kommer att ersättas med skattelättnader för aktiebolagen. Men
            de enskilda firmorna och handelsbolagen då? De får inte motsvarande
            sänkning. De enskilda firmorna får 5 % upp till 180 000, som motsvarar
            de 5 % som alla företag får upp till
          </note>
          <note>
            600 000. Det blir väl ungefär i proportion, dvs. den enskilda
            företagaren får också del av dessa 5 %. Problemet är just de enskilda
            firmorna och handelsbolagen. De drabbas ju här, och dem kan inte
            statsrådet kompensera genom att tricksa med ersättning för riskkapitalavdraget.
          </note>
          <note>
            Jag kan hålla med statsrådet om att det är viktigt med starkare
            drivkrafter för rehabilitering. Det är också väldigt viktigt att
            utveckla det förebyggande arbetet. Det är också viktigt att vi
            har ett finanspolitiskt perspektiv i det hela.
          </note>
          <note>
            Jag håller med om dessa beräkningar. Jag tror att det stämmer
            ganska bra att företagarkollektivet blev överkompenserat med ungefär
            3 miljarder, men det mesta av de här pengarna hamnade ju hos de
            stora företagen. De små företagen överkompenserades i väldigt
            liten utsträckning. Vad man nu gör är att skapa ytterligare hinder
            för nyanställningar.
          </note>
          <note>
            En fråga är naturligtvis också: Vem skall man lita på hädanefter?
            Vilken regeringsföreträdares utsagor är det som gäller? Jag hoppas
            för demokratins skull att det är det som sägs här i kammaren som
            gäller.
          </note>
          <note>
            Men då kan man fråga sig hur näringsministern inför ett fullsatt
            företagarauditorium kan stå och säga följande: Förlängningen är
            ett problem för de mycket små företagen - de mycket små företagen.
            Vi skall försöka hitta en lösning som är mjukare för dem, men
            en förutsättning är att vi hittar en annan inkomstkälla.
          </note>
          <note>
            Inkomstkällan är inte svår att hitta. Vi har precis hört att
            man för aktiebolagen och de kanske litet större företagen som
            ersättning för riskkapitalavdraget föreslår skattelättnader på
            3 miljarder kronor för små och medelstora företag. Men kunde man
            inte plocka bort företag med mer än 20 anställda när det gäller
            den 5-procentiga reduceringen? Det skulle faktiskt innebära en
            besparing på mellan 300 och 400 miljoner. Att sedan helt undanta
            företag med mindre än fem anställda från arbetsgivarinträdet skulle
            kosta ungefär lika mycket.
          </note>
          <note>
            Jag har finansieringen klar. Den är statsfinansiellt neutral.
            Dessutom ligger den inom samma utgiftsområde. Statsrådet borde
            alltså prata med näringsministern och tala om för honom att det
            finns en lösning, ett sätt för honom att uppfylla de löften han
            lämnade vid företagarriksdagen.
          </note>
          <note type="speaker">
            Anf. 102 GULLAN LINDBLAD (m):
          </note>
          <note>
            Herr talman! Jag kanske inte delar Per Rosengrens uppfattning
            helt och hållet när det gäller de besparingsförslag han lägger
            fram. Däremot påpekade jag redan när vi antog förslaget här i
            kammaren att det är rätt intressant att Vänsterpartiet är mer
            intresserat av de små företagen än regeringspartiet och Centerpartiet.
            Där finns i varje fall konstruktiva idéer, vilket jag saknar från
            regeringshåll.
          </note>
          <note>
            De företag jag framför allt talar för är de riktigt små företagen,
            de som vi alla hoppas skall uppstå på väldigt många ställen och
            kunna växa sig större och större. Med den här pålagan är det tyvärr
            så - och jag har fått många, många samtal om detta från hela landet
            - att man helt enkelt inte vågar starta företag. Man vågar inte
            satsa.
          </note>
          <note>
            Visst är det viktigt med starka drivkrafter för rehabilitering
            och att utveckla det förebyggande arbetet, men då borde vi kanske
            satsa mer på rehabilitering och inte, som vi har gjort på senare
            år, helt enkelt spara på det området. Jag tycker nog tyvärr att
            det närmast handlar om att klämma åt företagen. Det må så vara
            att man har gjort vissa satsningar, men de är alldeles för små
            och också delvis tidsbegränsade.
          </note>
          <note>
            Regeringen kan inte ha varit okunnig om de negativa effekterna
            av det beslut vi nu talar om, de negativa effekterna av sjuklöneperioden.
            SAF har redan sedan i påskas, när förlängningen aviserades, uppvaktat
            såväl regeringspartiet som Centerpartiet i frågan.
          </note>
          <note>
            Regeringen och riksdagsmajoriteten har som jag ser det helt enkelt
            handlar mot bättre vetande, och det är anmärkningsvärt, med tanke
            på de vackra ord som yttras om småföretag i olika sammanhang.
            Statsministern deklarerade ju exempelvis i regeringsförklaringen
            att företagandet skall främjas och regelsystemet anpassas till
            de små företagen.
          </note>
          <note>
            Nu är det ju faktiskt så att riksdagsmajoriteten tvingar företagen
            och de enskilda försäkrade att överfinansiera sjukförsäkringen,
            som har ett överskott på ca 22 miljarder kronor. Detta är oskäligt
            och leder till högre arbetskraftskostnader. Nog borde några miljoner
            i så fall kunna användas till ett skäligt skydd för de minsta
            företagen. Försäkringen är i dag alldeles för dyr. Man kan helt
            enkelt inte ta den. Som jag sade tidigare är det också bara 8
            000 företag som har ansett sig ha råd med försäkringen.
          </note>
          <note>
            Har regeringen några planer på att ta upp den här frågan, att
            förbättra möjligheterna för de små företagen att över huvud taget
            kunna försäkra sig mot de ökade utgifterna?
          </note>
          <note>
            Jag frågar sedan än en gång: Tror verkligen statsrådet att det
            blir fler arbetstillfällen med det sjuklönebeslut som vi har fattat?
            Tyvärr - jag tror det inte.
          </note>
          <note type="speaker">
            Anf. 103 SIGGE GODIN (fp):
          </note>
          <note>
            Fru talman! Det är intressant att höra statsrådet säga precis
            det som statsministern och näringsministern och resten av regeringen
            alltid säger: Nu skall vi sänka skatterna, nu skall vi sänka arbetsgivaravgifterna,
            för nu skall det bli tillväxt och fler jobb, företagen skall ha
            bättre konkurrensförmåga, osv., osv. Det är väl jättebra, men
            man kan inte ta med den ena handen och ge med den andra. Vad blir
            resultatet då?
          </note>
          <note>
            Man har ju kommit överens om en reform som framför allt småföretagen
            var väldigt skeptiska till när den sattes i sjön 1992. Småföretagarna
            sade då att detta skulle komma att bli en förlust för dem, men
            de har nu tystnat, och jag tycker mig se att de har klarat sig
            någorlunda drägligt. Jag tror att Per Rosengren har rätt när han
            säger att det är de stora företagen som har kapat hem vinsterna
            genom sjuklönereformen. Då kan man inte bara lägga på företagarna
            en vecka till, som de själva skall betala för. Det funkar inte.
            Då får man inte ett rationellt och effektivt företag. Man får
            på det viset inte företaget att anställa fler människor, och de
            får sämre konkurrensförmåga.
          </note>
          <note>
            Gullan Lindblad nämnde bagaren i Örnsköldsvik som sade att han
            skulle slå igen sitt företag. När jag talade med människor där
            uppe för en timme sade de att det inte bara gäller det företaget,
            utan att det finns fler exempel på småföretagare som inte orkar
            längre och därför får ge upp.
          </note>
          <note>
            Det här betyder att det inte blir någon bättre rehabilitering
            i företagen, eftersom man inte har någon morot, något positivt
            att ge. Det ökar inte tillväxten i företagen, det ökar inte konkurrensförmågan,
            och det ökar inte sysselsättningen. Regeringen har därmed misslyckats
            med bekämpandet av arbetslösheten. Det är min åsikt i den här
            frågan.
          </note>
          <note>
            Anf. 104 Statsrådet MAJ-INGER
          </note>
          <note type="speaker">
            KLINGVALL (s):
          </note>
          <note>
            Fru talman! Jag skall svara på några frågor.
          </note>
          <note>
            Per Rosengren frågade om sjukersättningen.
          </note>
          <note>
            Sjuklöneersättningen är ju mer fördelaktig än vad sjukpenningförsäkringens
            ersättning var när sjuklöneperioden infördes 1992.
          </note>
          <note>
            Gränsdragningsproblemen handlar bl.a. om möjligheten att ta den
            här egenförsäkringen, där det ju finns en gräns - det var förut
            90 basbelopp och blir nu
          </note>
          <note>
            130 basbelopp. Sedan finns det naturligtvis också gränsdragningsproblem
            som har att göra med hur hög sjukfrånvaro man har på de olika
            företagen. Detta påverkar naturligtvis situationen för företagen.
            De företag som satsar på förebyggande arbete, på rehabiliteringsinsatser
            som är hälsofrämjande, är också de som klarar av en sjuklöneperiod
            bäst.
          </note>
          <note>
            Till Gullan Lindblad vill jag säga att jag tror att det som är
            ett problem för många små företag kanske inte i första hand är
            kostnaderna för sjukdom utan svårigheten att sätta in kompetent
            arbetskraft på den plats som står tom när någon är sjuk. Det tror
            jag är en avgörande kostnad för ett litet företag.
          </note>
          <note>
            Verklighetsbilden är något man kan fundera över.
          </note>
          <note>
            Vad gäller arbetsgivarnas rapportering till försäkringskassorna
            kan man notera att 65 % av antalet arbetsgivare med färre än 50
            anställda inte har aviserat någon sjuklöneperiod under åren 1992-1995.
          </note>
          <note>
            Ungefär 100 arbetsgivare med 50 anställda eller fler har heller
            inte aviserat någon sjuklöneperiod. Jag tror att det är oerhört
            viktigt att de rapporteringsrutiner som finns verkligen efterlevs.
            Vi behöver nämligen ha ett bättre underlag för rehabiliteringsverksamheten,
            och framför allt behöver vi ett bättre underlag för den uppföljning
            som är Riksförsäkringsverkets ansvar.
          </note>
          <note>
            Sigge Godin talar om starkare drivkrafter för rehabilitering.
            Det är naturligtvis en viktig fråga. Företagen tjänar också i
            ännu högre grad på att satsa på rehabilitering när sjuklöneperioden
            är 28 dagar, eftersom det är långtidssjukfallen som står för de
            största kostnaderna.
          </note>
          <note>
            Vi kan i dag inte veta vilka effekterna för de små företagen
            kommer att bli. Beslutet har ännu inte trätt i kraft.
          </note>
          <note>
            Det jag ser framför mig är naturligtvis helheten.
          </note>
          <note>
            Den kommer att bli avgörande för småföretagarnas möjligheter.
            Då tänker jag på skattelättnaderna och sänkningen av arbetsgivaravgiften,
            som ger mest till småföretagen och som träder i kraft samtidigt.
            Det är först då som vi kan avläsa effekterna.
          </note>
          <note>
            Sedan är det också viktigt att konstatera att den förlängda arbetsgivarperioden
            omfattar alla arbetsgivare. Men det stöd som jag nu har beskrivit
            riktar sig till de små och medelstora företagen.
          </note>
          <note type="speaker">
            Anf. 105 PER ROSENGREN (v):
          </note>
          <note>
            Fru talman! Till det sista först. Jag försökte förklara för statsrådet
            att de allra minsta företagen, samtliga handelsbolag och enskilda
            firmor inte påverkas av ersättningen för riskkapitalavdraget.
            Det är bara aktiebolag som det handlar om. De 3 miljarder som
            ni spenderar där går till aktiebolagen, och alla dem som startar
            enskild firma och handelsbolag, dvs. de som skall köra i gång
            ny verksamhet, missar ni helt.
          </note>
          <note>
            Jag fick inte något svar på mina frågor. Att kompensationen för
            inkomstbortfallet har förbättrats kan möjligen bero på att man
            får pengarna snabbare då man inte behöver rekvirera dem från försäkringskassan.
            Det kan vara detta det beror på eller på att man inte anmält ändrad
            inkomst till försäkringskassan tillräckligt snabbt. Någon annan
            förklaring kan jag inte hitta.
          </note>
          <note>
            Gränsdragningsproblemet gällde bara om det skall vara 100 gånger
            basbeloppet eller 130 gånger basbeloppet. Jag trodde att gränsdragnigsproblemen
            snarare handlade om de små företagens problem, dvs. var man skulle
            dra gränsen för dem.
          </note>
          <note>
            Jag fick inte heller någon kommentar till vårt förslag till finansiering,
            där vi faktiskt tar bort en del av överkompensationen för de större
            företagen och ger till de mindre.
          </note>
          <note>
            Slutligen vill jag säga att vi måste våga pröva alla uppslag
            när det gäller näringspolitiken om vi skall nå målet om en halverad
            arbetslöshet till år 2000. Som jag befarade har det här blivit
            mer en socialförsäkringsdebatt. Min intention var att ha ett näringspolitiskt
            resonemang kring detta utifrån Anders Sundströms uttalande på
            företagarriksdagen. Det är litet synd med tanke på att det han
            sade där var anledningen till interpellationen. Men jag får ändå
            tacka för svaret.
          </note>
          <note type="speaker">
            Anf. 106 GULLAN LINDBLAD (m):
          </note>
          <note>
            Fru talman! Även jag kan konstatera att jag inte fått svar på
            mina frågor om effekterna av sjuklöneförslaget och om en möjlig
            förändring så att de små företagarna får råd att skaffa denna
            försäkring, som ju är nödvändig.
          </note>
          <note>
            Om man ser arbetsgivarna som ett kollektiv - och det är svårt
            att lägga en försäkring på ett annat sätt -
          </note>
          <note>
            är det de stora företagen som blir kompenserade. Där håller jag
            med Per Rosengren. De riktigt små vågar helt enkelt inte starta
            ett företag och anställa någon.
          </note>
          <note>
            Tänk om denna människa blir sjuk med en gång hon eller han blir
            anställd! Då råkar man ut för en väldigt dryg kostnad utan att
            man har någon arbetskraft.
          </note>
          <note>
            Självklart vågar man då inte.
          </note>
          <note>
            När det gäller sjuklönen över huvud taget klaffar rapporteringen
            tyvärr inte helt. Därför kan man dra felaktiga slutsatser.
          </note>
          <note>
            Jag tycker att regeringen nu måste ta sig en väldigt allvarlig
            fundering över de små företagens situation.
          </note>
          <note>
            Det här kommer inte att bidra till fler nya företag, utan tvärtom
            är det ett effektivt hinder för att små nya företag skall startas
            som vi alla är så beroende av om vi skall kunna minska arbetslösheten.
          </note>
          <note>
            Statsrådet talade om att förebygga. Jag får höra att vi moderater
            föreslår karensdagar. Där handlar det om att vi enskilda personer
            som är långtidsfriska skall kunna ta ett ökat ansvar.
          </note>
          <note>
            Men i det här fallet handlar det om att öka antalet arbetstillfällen.
            Arbetsgivarna skall ha möjlighet att göra detta. Med det här beslutet
            blir resultatet det motsatta.
          </note>
          <note>
            Anf. 107 Statsrådet MAJ-INGER
          </note>
          <note type="speaker">
            KLINGVALL (s):
          </note>
          <note>
            Fru talman! Per Rosengren var inte nöjd. När det gäller sjuklönen
            kan jag vara något mer tydlig och säga att den inte har något
            tak, vilket naturligtvis är till stor fördel för den enskilde.
            För övrigt är det viktigt att framhålla att i en uppföljning av
            ett beslut ligger alltid en prövning av om effekterna har blivit
            de avsedda eller inte. Det är regeringens avsikt med den uppföljning
            som skall följa på förlängningen av arbetsgivarperioden.
          </note>
          <note>
            Jag är övertygad om att småföretagarna tycker att det är bra
            med låga räntor, låg inflation och ordning på statsfinanserna.
            Jag menar också att ingen grupp i samhället får förbättringarna
            i kölvattnet på konjunkturuppgången tidigare än småföretagarna.
            Vi har pressat ned underskotten, tagit bort inflationen ur ekonomin
            och fått ned räntorna, och det tänker vi inte släppa greppet om.
            Det gynnar företagsamheten och en långsiktig positiv utveckling
            för företagen i Sverige.
          </note>
          <note>
            Överläggningen var härmed avslutad.
          </note>
          <note>
            14 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Skrivelse
          </note>
          <note>
            1996/97:15 till konstitutionsutskottet
          </note>
          <note>
            Motioner
          </note>
          <note>
            1996/97:A1-A13 till arbetsmarknadsutskottet
          </note>
          <note>
            1996/97:Fi24-Fi28 till finansutskottet
          </note>
          <note>
            15 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Finansutskottets betänkande 1996/97:FiU11
          </note>
          <note>
            Skatteutskottets betänkanden 1996/97:SkU11 och
          </note>
          <note>
            SkU12
          </note>
          <note>
            Justitieutskottets betänkanden 1996/97:JuU4 och
          </note>
          <note>
            JuU5
          </note>
          <note>
            Kulturutskottets betänkande 1996/97:KrU2
          </note>
          <note>
            Näringsutskottets betänkande 1996/97:NU6
          </note>
          <note>
            Sammansatta utrikes- och försvarsutskottets betänkande 1996/97:UFöU1
          </note>
          <note>
            16 § Bordläggning
          </note>
          <note>
            Anmäldes och bordlades
          </note>
          <note>
            Finansutskottets betänkande
          </note>
          <note>
            1996/97:FiU1 Utgiftsramar och beräkning av statsinkomsterna
          </note>
          <note>
            17 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 19 november
          </note>
          <note>
            1996/97:75 av Marietta de Pourbaix-Lundin (m) till socialministern
          </note>
          <note>
            Socialbidragsnorm
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 26 november.
          </note>
          <note>
            18 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 19 november
          </note>
          <note>
            1996/97:110 av Anita Johansson (s) till justitieministern
          </note>
          <note>
            Schengenavtalet och personal i passkontrollen
          </note>
          <note>
            1996/97:111 av Bodil Francke Ohlsson (mp) till utrikesministern
          </note>
          <note>
            Nigeria
          </note>
          <note>
            1996/97:112 av Bodil Francke Ohlsson (mp) till utrikesministern
          </note>
          <note>
            FN:s säkerhetsråd
          </note>
          <note>
            1996/97:113 av Bodil Francke Ohlsson (mp) till utrikesministern
          </note>
          <note>
            Svensk vapenexport
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 26 november.
          </note>
          <note>
            19 § Kammaren åtskildes kl. 20.14.
          </note>
          <note>
            Förhandlingarna leddes av talmannen från sammanträdets början
            t.o.m. 6 §
          </note>
          <note>
            anf.33 (delvis), av tredje vice talmannen därefter t.o.m. 13
            § anf. 102
          </note>
          <note>
            (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
