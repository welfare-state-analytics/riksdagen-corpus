<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--83</head>
          <docDate when="1997-03-21">1997-03-21</docDate>
        </div>
      </front>
      <body>
        <div>
          <note>
            14.30 - 14.33
          </note>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------------
          </note>
          <note>
            1 § Meddelande om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 1996/97:242
          </note>
          <note>
            Till riksdagen
          </note>
          <note>
            Interpellation 1996/97:242 Ewa Larsson om arbetsmarknadspolitiska
            insatser inom kulturområdet.
          </note>
          <note>
            Interpellationen kommer att besvaras torsdagen den 10 april.
          </note>
          <note>
            Skälet till dröjsmålet är att riksdagen har påskuppehåll.
          </note>
          <note>
            Stockholm den 19 mars 1997
          </note>
          <note>
            Margareta Winberg
          </note>
          <note>
            Interpellation 1996/97:239
          </note>
          <note>
            Till riksdagen
          </note>
          <note>
            Interpellation 1996/97:239 av Dan Ericsson om utvecklings- och
            produktionscentrum på elektronikområdet i Norrköping.
          </note>
          <note>
            Interpellationen kommer att besvaras torsdagen den 10 april 1997.
          </note>
          <note>
            Skälet till dröjsmålet är att det inte finns någon annan lämplig
            tid.
          </note>
          <note>
            Stockholm den 18 mars 1997
          </note>
          <note>
            Anders Sundström
          </note>
          <note>
            Interpellation 1996/97:240
          </note>
          <note>
            Till riksdagen
          </note>
          <note>
            Interpellation 1996/97:240 av Olle Lindström om regionala skillnader.
          </note>
          <note>
            Interpellationen kommer att besvaras torsdagen den 10 april 1997.
          </note>
          <note>
            Skälet till dröjsmålet är att det inte finns någon annan lämplig
            tid.
          </note>
          <note>
            Stockholm den 18 mars 1997
          </note>
          <note>
            Anders Sundström
          </note>
          <note>
            Interpellation 1996/97:235
          </note>
          <note>
            Till riksdagen
          </note>
          <note>
            Interpellation 1996/97:235 av Per Bill (m) om statens kostnader
            för sekelsskiftesomställningen.
          </note>
          <note>
            Interpellationen kommer att besvaras tisdagen den
          </note>
          <note>
            8 april 1997.
          </note>
          <note>
            Skälet till dröjsmålet är arbetsanhopning och påskuppehåll.
          </note>
          <note>
            Stockholm den 19 mars 1997
          </note>
          <note>
            Finansdepartementet
          </note>
          <note>
            Nils Dexe
          </note>
          <note>
            Interpellation 1996/97:245
          </note>
          <note>
            Till riksdagen
          </note>
          <note>
            Interpellation 1996/97:245 av Johan Lönnroth (v)
          </note>
          <note>
            om åtgärder mot valutaspekulation för att underlätta lönebildningen.
          </note>
          <note>
            Interpellationen kommer att besvaras tisdagen den
          </note>
          <note>
            8 april 1997.
          </note>
          <note>
            Skälet till dröjsmålet är arbetsanhopning och påskuppehåll.
          </note>
          <note>
            Stockholm den 19 mars 1997
          </note>
          <note>
            Finansdepartementet
          </note>
          <note>
            Nils Dexe
          </note>
          <note>
            2 § Svar på interpellation 1996/97:231 om polisvåld mot unga
            kvinnor
          </note>
          <note type="speaker">
            Anf. 1 Justitieminister LAILA FREIVALDS (s):
          </note>
          <note>
            Fru talman! Elisa Abascal Reyes har ställt två frågor till mig
            med anledning av en händelse i Stockholm den 8 mars i år då flera
            unga kvinnor skadades i samband med ett polisingripande under
            en demonstration.
          </note>
          <note>
            För det första frågar Elisa Abascal Reyes om jag tänker försäkra
            mig om att denna händelse utreds grundligt.
          </note>
          <note>
            Som Elisa Abascal Reyes väl vet kan jag inte uttala mig om enskilda
            fall som är föremål för rättslig prövning. Utan att på något sätt
            kommentera den händelse Elisa Abascal Reyes interpellation hänför
            sig till vill jag dock betona att all form av polisbrutalitet
            är oacceptabel. Och självfallet är varje enskilt fall av polisiärt
            övervåld ägnat att väcka upprörda känslor.
          </note>
          <note>
            Polisens exklusiva rätt att bruka våld är reglerad i polislagen
            (SFS 1984:387). Våldsanvändningen får naturligtvis endast tillgripas
            när inget annat hjälper och när det är försvarligt med hänsyn
            till omständigheterna i det enskilda fallet.
          </note>
          <note>
            Brottsanmälningar mot anställda inom polisen skall hanteras på
            ett särskilt sätt. En sådan anmälan skall alltid lämnas direkt
            till åklagare som beslutar huruvida förundersökning skall inledas
            och som i så fall också leder förundersökningen.
          </note>
          <note>
            För det andra frågar Elisa Abascal Reyes om jag avser att vidta
            någon åtgärd för att stoppa brutaliteten från polisväsendet.
          </note>
          <note>
            Under 1996 noterades i Stockholm 201 anmälningar mot polismän
            med påstående om för kraftig våldsanvändning. Antalet är förhållandevis
            måttligt med tanke på den stora mängd ingripanden som gjordes.
          </note>
          <note>
            Rent generellt vill jag säga att vi har en väl fungerande poliskår
            i Sverige. Polisarbetet är mycket krävande. Polisen måste ibland
            med mycket kort betänketid fatta beslut som är helt avgörande
            för den enskilde. Den enskilde polismannen arbetar ofta i miljöer
            på samhällets baksida där även en rutinerad polis kan bli illa
            berörd eller provocerad. Detta skall den enskilde polismannen
            klara av utan att överreagera.
          </note>
          <note>
            Jag är övertygad om att den svenska polisen i de allra flesta
            fall gör en riktig avvägning vid sina ingripanden. I de få fall
            där en polisman kan misstänkas för övervåld skall naturligtvis
            en utredning göras och polismannen straffas om det visar sig att
            han är skyldig.
          </note>
          <note>
            Polishögskolan arrangerar en särskild utbildning i yrkesetik
            som i första hand syftar till att utbilda instruktörer som sedan
            skall sprida kunskaperna inom polisorganisationen. Jag utgår från
            att även våldsanvändningen berörs i det sammanhanget.
          </note>
          <note>
            Riksåklagaren och Rikspolisstyrelsen har den 30
          </note>
          <note>
            oktober 1996 uppdragit åt f.d. biträdande riksåklagaren Axel
            Morath att leda en utredning av det interna kontrollsystemet inom
            bl.a. polisväsendet. I uppdraget ingår att kartlägga och utvärdera
            det nuvarande systemet. Brott och andra missförhållanden inom
            verksamheten skall kunna förebyggas och upptäckas. I
          </note>
          <note>
            uppdraget ingår också att granska formerna för handläggningen
            av interna brottsutredningar och lägga fram förslag till de förbättringar
            som kan anses nödvändiga.
          </note>
          <note>
            Jag avvaktar resultatet av denna utredning som beräknas vara
            klar under våren.
          </note>
          <note type="speaker">
            Anf. 2 ELISA ABASCAL REYES (mp):
          </note>
          <note>
            Fru talman! Jag tackar för svaret och vill göra några kommentarer.
          </note>
          <note>
            Jag är, som justitieministern framhåller i sitt svar, väldigt
            medveten om att justitieministern inte kan uttala sig i enskilda
            ärenden som är under rättslig prövning. Men vi måste kunna resonera
            om saken. Vi måste kunna resonera om en händelse av det här slaget.
            Jag kan i alla fall inte avstå från att kommentera vad som hände
            och vad som egentligen var upphovet till interpellationen.
          </note>
          <note>
            Jag har en mycket klar uppfattning om vad som hände, och den
            har jag fått genom samtal med vittnen
          </note>
          <note>
            - dels demonstranterna själva, dels förbipasserande som egentligen
            inte hade "någonting med saken att göra". En del av en demokratisk
            process är också att man måste ifrågasätta polisens utövande av
            sin funktion i sådana här fall.
          </note>
          <note>
            Det handlade alltså om ett femtiotal unga och äldre kvinnor,
            utan att kategorisera på något sätt, som gick ut och manifesterade
            rätten till kvinnofrid. Mot den här demonstrationen svarade en
            polisinsats med kravallutrustad polis, ingen förvarning, inringning
            av demonstranterna på en bakgata och ett kraftigt övervåld, vilket
            nu skall utredas.
          </note>
          <note>
            Det jag anser vara särskilt allvarligt är att vakthavande vid
            citypolisen - jag behöver inte ta upp hans namn här - i en tidningsintervju
            har sagt att den unga flicka som drabbades värst, som fick uppsöka
            sjukhus efter det att polisen själv ringt efter ambulans, ramlat
            och slagit sig i gatan. Här börjar man bli mörkrädd!
          </note>
          <note>
            Om man inte kan få en riktig utredning blir fallet allvarligt.
          </note>
          <note>
            Justitieministern hänvisar i sitt svar till det ringa antalet
            anmälningar - 201 under 1996. Då vill jag särskilt framhålla den
            sista delen av texten i min interpellation, nämligen den som inte
            var en fråga utan handlade om medborgares utsatthet vid övergrepp
            från polismakten. Här är det inte 201 anmälningar som är den intressanta
            siffran utan det stora mörkertalet - eller lilla mörkertalet;
            vilket vet vi inte. Men låt mig ta några fall som jag personligen
            är bekant med.
          </note>
          <note>
            Den 25 maj 1993 slås chilenska demonstranter ned vid ett statsbesök.
            Ingen av demonstranterna är beväpnad och ingen har tillgripit
            våld, men det resulterar i brutna ben och hjärnskakningar.
          </note>
          <note>
            På Engelbrektsdagen 1992 är nynazister ute och demonstrerar på
            gatorna. En medelålders kvinna ser två kravallutrustade poliser
            slita ned en tonåring på gatan och ingriper genom att hålla fast
            en polismans arm när han slår med batong mot den liggande tonåringen.
            Det här resulterar i att kvinnan, som själv inte är särskilt storvuxen,
            slits ned på gatan och blir sparkad i ryggen flera gånger av en
            polisman.
          </note>
          <note>
            År 1995 blir en kvinnlig motdemonstrant till en nynazistisk organisation
            illa biten av en polishund och får bestående men. Skadorna dokumenteras
            på akutmottagningen. Händelsen anmäls - jag vill påpeka att i
            det här fallet var jag själv med och följde med den person som
            gjorde anmälan - men fallet utreds inte.
          </note>
          <note>
            Det här är ett stort problem. Fallen utreds inte ordentligt.
            Det var därför jag ville fråga ministern: Avser ministern att
            försäkra sig om att det här verkligen utreds?
          </note>
          <note>
            Nu har sammanlagt åtta anmälningar inkommit mot just det här
            enskilda fallet, och det är också JO-
          </note>
          <note>
            anmält. En intressant del är att man här söker se om enskilda
            polismän skall straffas, om man skall straffa de tre poliser som
            attackerade just den här flickan -
          </note>
          <note>
            eller om hon nu slog sig i gatan, vilket polisen hävdar i rapporten.
          </note>
          <note>
            Man måste kunna och våga ifrågasätta insatsen som sådan. Insatsen
            som sådan är en del av polisens funktion, och den måste vi kunna
            diskutera.
          </note>
          <note>
            Jag har också förståelse för att ministern väljer att avvakta
            en utredning. Men jag och de som någon gång har råkat ut för övervåld
            känner oss inte lugnade av svaret att polisorganisationen i stort
            sett är bra och att Polishögskolan anordnar en särskild utbildning
            i yrkesetik. Det är inte tillräckligt om vi skall våga ta tag
            i den här frågan på allvar.
          </note>
          <note type="speaker">
            Anf. 3 BIRGITTA HAMBRAEUS (c):
          </note>
          <note>
            Fru talman! Jag tycker att justitieministerns svar är mycket
            bra och jag är tacksam för det. Men jag skulle vilja ha några
            frågor ytterligare belysta.
          </note>
          <note>
            Det står att all form av polisbrutalitet är oacceptabel och att
            våldsanvändning naturligtvis endast får tillgripas när inget annat
            hjälper. Detta är något som borde vara självklart. Men att döma
            av de exempel som Elisa Abascal Reyes har visat - och jag har
            fått trovärdiga vittnesmål om händelserna den 8 mars - är det
            alldeles uppenbart att polisen inte på något sätt var hotad. Jag
            vill gärna att justitieministern förklarar för oss när sådant
            här våld är möjligt. Jag trodde för min del att det bara var när
            polisen själv var hotad och att det var något sorts självförsvar
            innan man går till angrepp och direkt slår och misshandlar folk.
            Vi har ingen kroppsbestraffning i detta land.
          </note>
          <note>
            Sedan säger justitieministern något svävande att hon utgår från
            att även våldsanvändningen berörs i den yrkesetiska utbildningen
            vid Polishögskolan.
          </note>
          <note>
            Jag har två frågor. För det första: Vem håller i denna utbildning
            på politiskt ansvarigt håll? Är det
          </note>
          <note>
            Justitiedepartementet eller Utbildningsdepartementet?
          </note>
          <note>
            För det andra: Kommer justitieministern att försäkra sig om och
            inte bara utgå från att de här frågorna tas upp?
          </note>
          <note type="speaker">
            Anf. 4 Justitieminister LAILA FREIVALDS (s):
          </note>
          <note>
            Fru talman! Elisa Abascal Reyes säger att de åtgärder som vidtas
            i form av utbildning i yrkesetiska frågor och den översyn av det
            system vi har för att utreda påståenden om övergrepp från polisens
            sida inte är tillräckliga. Jag tycker att det är viktiga åtgärder,
            både frågan om utbildning och att säkerställa att vi har ett system
            för kontroll och utredning av polisövergrepp. Jag anser därför
            att den utredning som pågår är mycket angelägen. Jag undrar vad
            Elisa
          </note>
          <note>
            Abascal Reyes därutöver tycker att man borde göra.
          </note>
          <note>
            Birgitta Hambraeus tar upp frågan i vilken utsträckning polisen
            får använda våld. Det är en mycket central fråga för polisen.
            De grundläggande reglerna finns i polislagen. Därutöver är det
            naturligtvis en grannlaga uppgift för polisen att systematisera
            och analysera situationer där våld får vidtas. Det handlar som
            jag sade om att våld får användas som en yttersta åtgärd för att
            t.ex. säkerställa ordningen i samhället, för att skydda människor
            eller egendom. Men man måste i första hand vidta alla andra möjliga
            åtgärder innan man tillgriper våld. Det är de principer som ligger
            i botten för polisens agerande. Det är polisen som måste använda
            sitt omdöme när man tillämpar de här reglerna.
          </note>
          <note>
            Utan tvivel visar de händelser av olika slag som förekommer att
            polisen misslyckas att göra den bästa avvägningen. Man överreagerar
            i situationer. Det är oerhört viktigt att varje sådan situation
            utreds, och att man ingriper och reagerar på dem som inte har
            tilllämpat de regler vi har på det sätt vi vill att de skall tillämpas
            i vårt samhälle.
          </note>
          <note>
            Den utbildning som bedrivs sköts av Polishögskolan. Det är en
            ganska omfattande utbildning. Det är många människor som genomgår
            den. Senast under hösten är det 70 instruktörer som har gått en
            utbildning som varar i fyra veckor. Det är en ganska grundlig
            genomgång, och den handlar om att ta tag i de frågor som gäller
            värderingar, hur man hanterar gruppsituationer och hotsituationer.
            Jag tror att den är mycket värdefull, bl.a. när det gäller att
            hantera situationer där det är fråga om att snabbt reagera på
            ett adekvat sätt, men inte att överreagera.
          </note>
          <note>
            Jag har ingen anledning att tro att den här utbildningen inte
            fyller den funktion som den är avsedd att göra. Jag vet att det
            finns en fortgående diskussion inom polisen om hur man, bl.a.
            genom utbildningsinsatser, skall kunna höja förmågan hos polisen
            att hantera situationer där det finns risk för att polisen överreagerar.
            Det här tror jag är mycket centralt i polisutbildningen. Det är
            också en fråga som hanteras inom ramen för den nya polisutbildning
            som vi håller på att sjösätta.
          </note>
          <note type="speaker">
            Anf. 5 ELISA ABASCAL REYES (mp):
          </note>
          <note>
            Fru talman! Senast i går hölls en debatt i riksdagen om polisfrågor
            och polisärenden. Där påpekade vi bl.a. i en motion att man borde
            förändra utredningsförfarandet. Som vi kan konstatera mot bakgrund
            av det här och andra fall är det två saker som är mycket viktiga
            att analysera. Det ena är den enskilde medborgarens möjlighet
            att agera. Hur upplever man sin situation när man skall anmäla
            polisen? Jag hoppas att justitieministern förstår att det här
            är ett oerhört känsligt läge för en medborgare. Det är inte alla
            som ens vet vad JO är för någonting, tyvärr.
          </note>
          <note>
            Det finns också en stark laganda inom polisen, som gör att vi
            får polisrapporter som säger att människor slår sig själva eller
            att man ingenting såg. Det räcker att slå upp Stockholmsbilagan
            av Dagens Nyheter från i onsdags. På s. 3 hittar man tre fall
            där poliser är föremål för brottsutredning.
          </note>
          <note>
            Den andra delen som jag tycker att det är viktigt att titta närmare
            på gäller utredningsförfarandet. Justitieministern frågade vad
            jag tycker att man borde göra i stället. Jag tycker framför allt
            att man inte skall koncentrera sig på att utreda brott som begåtts
            av enskilda polismän och enbart se det som en överreaktion i en
            pressad situation. Man skall undersöka insatserna som sådana.
            I det fall som jag pratar om, som jag fortfarande har förståelse
            för att justitieministern inte kan kommentera, var det insatsen
            som sådan som var ett övervåld. Att några blev extra illa skadade
            kan inte innebära att endast just de polismän som slog extra hårt
            straffas, utan det gäller insatsen som sådan.
          </note>
          <note>
            Då måste man ställa sig frågan: Hur kan sådana insatser förekomma
            inom polisen?
          </note>
          <note>
            Den andra frågan gäller mörkertalet. Det finns 201
          </note>
          <note>
            anmälningar, men hur många människor anmäler inte?
          </note>
          <note>
            Varför är det ofta demonstranter som upplever att de har blivit
            illa behandlade av polisen?
          </note>
          <note>
            Utbildning är förstås centralt, självklart. Men det måste finnas
            andra möjligheter och kanske andra sätt att kontrollera polisens
            maktutövning. Polisen har en unik position i samhället, att försvara
            svenska lagar, och de får ta till våld, vilket gör att man kanske
            borde ha en annan kontroll och en annan möjlighet att agera när
            sådana här saker inträffar.
          </note>
          <note>
            Ett annat problem är att i en rättegång är trovärdigheten mycket
            större när det gäller polismannens uppfattning än när det gäller
            t.ex. en demonstrant eller i vissa fall människor som kan befinna
            sig i samhällets nedre del. Jag känner till ett fall med en mentalpatient
            som har sagt sig bli illa behandlad.
          </note>
          <note>
            Det är de här frågorna som jag tycker att det finns ett politiskt
            ansvar för att utreda. Jag har inte på något sätt avsett att justitieministern
            skulle ingripa i just det här fallet. Det skall prövas. Det är
            utredningsförfarandet jag avser, om man skall granska enskilda
            polismäns agerande som överreaktion och framför allt vilken situation
            den enskilde medborgaren har. Är den uppfattning man har om kontrollen
            och möjligheten att hävda sin rätt verkligen tillräcklig när det
            gäller övergrepp från polisen?
          </note>
          <note type="speaker">
            Anf. 6 BIRGITTA HAMBRAEUS (c):
          </note>
          <note>
            Fru talman! Jag skulle önska ännu litet mer konkreta exempel
            från justitieministern på när det skulle kunna vara motiverat
            med fysiskt övervåld från polismännen. Är det t.ex. motiverat
            om en person eller en grupp har slagit sönder en ruta och man
            kanske kan befara att de är på väg att slå sönder en annan ruta?
          </note>
          <note>
            Är det ett motiv för polisen att gå på individerna och slå dem
            i huvudet så att de blir medvetslösa?
          </note>
          <note>
            Att bevara ordningen, som justitieministern sade, skulle kunna
            tolkas så. Bryter man mot en lag, som det helt uppenbart är, man
            får naturligtvis inte slå sönder fönsterrutor, kan man direkt
            få ett straff genom att polisen slår en.
          </note>
          <note>
            Det är min erfarenhet sedan tidigare att polisen naturligtvis
            måste kunna försvara sig om den blir angripen, och det är då den
            har möjlighet att avvärja något genom att inte vara helt försvarslös.
            Men är det så enligt svensk lag att polisen har möjlighet att
            gå in och direkt kroppsligen skada personer som hotar ordningen?
          </note>
          <note>
            Och vidare: Vilket departement har ansvar för utbildningen? Är
            det Justitiedepartementet eller Utbildningsdepartementet? Kommer
            justitieministern att personligen se på denna läroplan och kanske
            undersöka hur utbildningen går till, så att den här sortens frågor
            verkligen kommer upp?
          </note>
          <note type="speaker">
            Anf. 7 Justitieminister LAILA FREIVALDS (s):
          </note>
          <note>
            Fru talman! Elisa Abascal Reyes anser att förfarandet borde ses
            över, och det görs ju. Därför anser jag att Elisa Abascal Reyes
            önskan därvidlag är tillgodosedd. Det är det som tidigare biträdande
            Riksåklagaren har till uppgift att göra.
          </note>
          <note>
            Elisa Abascal Reyes anser också att det inte är den enskilde
            polismannens agerande som är intressant utan insatsen som sådan.
            Jag delar inte den uppfattningen. Jag anser att det i allra högsta
            grad är intressant att utreda hur den enskilde polismannen har
            agerat i det faktiska fallet. Givetvis är det också av betydelse
            att granska hur polisen använder sina resurser i samband med att
            insatser av olika slag blir aktuella, och om man gör avvägningar
            och inte avsätter resurser för sådant som man inte anser vara
            värt att slösa resurser på, eller om så inte sker. Det är en uppgift
            för högre befäl att styra polisens resursanvändning så att man
            inte ägnar sig åt sådant som inte är väsentligt.
          </note>
          <note>
            Det är naturligtvis en väsentlig uppgift för polisen att t.ex.
            förhindra olagliga demonstrationer.
          </note>
          <note>
            Birgitta Hambraeus vill att jag skall exemplifiera hur tillämpningen
            av den lagstiftning vi har ser ut. Jag vill inte göra det, Birgitta
            Hambraeus, av det skälet att jag inte kan sträcka mig längre än
            att läsa innantill ur det regelverk som statsmakterna fastställt
            för polisen.
          </note>
          <note>
            Därutöver är det polismyndigheten som inom ramen för sin myndighetsutövning
            avgör vad den lagstiftningen ger polisen för möjligheter. Polisen
            har en vägledning i den praxis som har utvecklats, bl.a. genom
            JO:s tillsyn över polisen, för hur, var och under vilka förhållanden
            man kan tillgripa våld. Det är inte min uppgift som justitieminister
            att på något vis bidra till denna praxisbildning. Jag måste avstå
            från det.
          </note>
          <note>
            Birgitta Hambraeus andra fråga gällde vilket departement som
            ansvarar för utbildningen av polisen.
          </note>
          <note>
            Det är Justitiedepartementet. Det är också vi på Justitiedepartementet
            som har ansvaret för genomförandet av den förändring av polisutbildningen
            som är på gång.
          </note>
          <note type="speaker">
            Anf. 8 ELISA ABASCAL REYES (mp):
          </note>
          <note>
            Fru talman! Jag tycker också att det är oerhört viktigt att titta
            på den enskilde polismannens agerande. Jag menade inte något annat.
            Men risken är att situationer reduceras till att en skyldig pekas
            ut, om man nu hittar någon sådan, och att skulden hänförs till
            enskilda "rötägg" eller en enskild polisman som tappat besinningen.
            Då blir det den som slog hårdast, om man skall vara litet drastisk,
            som blir dömd och får stå som ansvarig.
          </note>
          <note>
            Men jag menar att en insats, t.ex. mot en grupp obeväpnade kvinnor
            som sjunger och skanderar slagord för kvinnofrid måste ses ur
            ett vidare perspektiv.
          </note>
          <note>
            Är det möjligt att t.ex. döma någon för att insatsen såg ut som
            den gjorde? Jag förstår att Laila Freivalds fortfarande inte kan
            kommentera det enskilda fallet, men jag hoppas att justitieministern
            i alla fall förstår vad jag är ute efter. Är det en enskild polisman,
            den som slog hårdast, som skall bära hundhuvudet, eller kan man
            kritisera insatsen som sådan? Och om man kan kritisera insatsen
            som sådan måste man också kunna ifrågasätta hur sådana insatser
            kan ske inom polisväsendet och hur en grupp poliser kan bestämma
            sig för att agera på ett visst sätt. Då handlar det inte om att
            man tappar besinningen och slår för hårt - det handlar om någonting
            som antingen har satts i system eller som försiggår i det tysta.
          </note>
          <note>
            Jag tycker förstås att det är väldigt bra att det här utreds,
            och jag hoppas att dessa frågor tas upp och att man i framtiden
            tar hänsyn till den situation som jag har påtalat här och svårigheten
            för den enskilde att hävda sig mot polisväsendet. Eftersom jag
            har personliga erfarenheter från människor som står mig mycket
            nära som har drabbats oerhört hårt av polisvåld har jag också
            en förhoppning om att man kan ta dessa människor på allvar.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellationerna 1996/97:194 och
          </note>
          <note>
            197 om vårdköerna
          </note>
          <note type="speaker">
            Anf. 9 Socialminister MARGOT WALLSTRÖM (s):
          </note>
          <note>
            Fru talman! Bo Könberg har frågat mig om regeringen har för avsikt
            att få ned köerna till den nivå som rådde hösten 1994 samt om
            jag är beredd att föreslå att ta tillbaka nedskärningarna av de
            pengar som gått från försäkringskassorna till landstingen och
            i stället föreslå en ökning av dem. Chatrine Pålsson har frågat
            mig vad jag avser göra för att komma till rätta med de växande
            vårdköerna samt om staten kommer att medverka till ökade ekonomiska
            resurser till vård och omsorg. Jag väljer att besvara interpellationerna
            i ett sammanhang.
          </note>
          <note>
            Låt mig inledningsvis konstatera att långa väntetider till medicinskt
            motiverade behandlingar aldrig kan och får accepteras. Av den
            s.k. Dagmaröverenskommelsen för år 1997 framgår också att den
            gemensamma ambitionen för staten och sjukvårdshuvudmännen är att
            korta vårdköerna inom alla områden, dvs. inte bara inom de områden
            som omfattades av den tidigare vårdgarantin.
          </note>
          <note>
            Av Landstingsförbundets uppföljning av väntetiderna för de tolv
            behandlingar som omfattades av den tidigare vårdgarantin framgår
            att antalet patienter på väntelista ökade mellan 1995 och 1996
            liksom antalet patienter som väntat mer än tre månader, detta
            trots att antalet insatser ökade i förhållande till år 1995.
          </note>
          <note>
            Produktionen 1996 motsvarade också i stort den årliga produktionen
            under åren 1992 till 1994. De ökade väntetiderna beror således
            inte på att färre behandlingar utförs i dag än tidigare utan på
            att behoven ökat till följd av en åldrande befolkning. Den medicinsktekniska
            utvecklingen har också gjort att alltfler kan behandlas. Av uppföljningen
            framgår också att väntetiderna varierar kraftigt över landet och
            också inom samma landstingsområde. Vi vet också att många patienter
            väljer att vänta litet längre för att få bli behandlade vid det
            egna sjukhuset hellre än att bli behandlade vid en annan enhet.
          </note>
          <note>
            I syfte att öka produktionen, höja kvaliteten och stärka patientens
            ställning är staten och sjukvårdshuvudmännen överens om att en
            rad åtgärder bör vidtas.
          </note>
          <note>
            För det första måste patientinformationen utvecklas. En förutsättning
            för att patienten aktivt skall kunna delta i beslut om den egna
            vården är att det finns jämförbar information om bl.a. kvalitet,
            tillgänglighet och väntetider. Ett brett utvecklingsarbete för
            att förbättra patientinformationen har inletts.
          </note>
          <note>
            För det andra måste vården i ökad utsträckning utformas i enlighet
            med den bästa kunskap som finns om såväl gamla som nya metoders
            effektivitet och resultat. Utarbetande av nationella riktlinjer
            fyller här en viktig funktion liksom tillsyn, uppföljning och
            utvärdering. Likaså måste lokala utvärderingssystem för att dokumentera
            verksamhetens ändamålsenlighet arbetas fram och etableras hos
            sjukvårdshuvudmännen.
          </note>
          <note>
            För det tredje måste ledarskap och organisation utvecklas. Ledare
            måste rekryteras och tränas för att kunna leda och ta till vara
            alla medarbetares kompetens. Vidare behöver den nuvarande personal-
            och organisationsstrukturen ses över i syfte att stödja den kunskapsutvecklande
            arbetsplatsen.
          </note>
          <note>
            För det fjärde måste informationsförsörjningen utvecklas och
            ny informationsteknologi introduceras för att uppnå en hälso-
            och sjukvård som i ännu högre grad än i dag är patientorienterad
            och kunskapsbaserad.
          </note>
          <note>
            För det femte måste samverkan mellan de olika sjukvårdshuvudmännen
            stärkas för att öka patienternas valfrihet och minska köer och
            väntetider.
          </note>
          <note>
            Enligt min mening behövs det således en kombination av olika
            åtgärder för att väntetiderna varaktigt skall bringas ned och
            för att hälso- och sjukvården skall ha en god tillgänglighet när
            det gäller alla behandlingar.
          </note>
          <note>
            Vad gäller Chatrine Pålssons fråga om staten kommer att medverka
            till ökade resurser till vård och omsorg är mitt svar ja. Regeringen
            har för avsikt att presentera sin bedömning vad gäller hälso-
            och sjukvårdens resurser i den ekonomiska vårpropositionen som
            lämnas i mitten av april. I detta sammanhang kommer också förslag
            att lämnas om hur medlen skall användas för att främja samverkan
            mellan olika aktörer och höja kvaliteten och tillgängligheten
            i vården.
          </note>
          <note type="speaker">
            Anf. 10 BO KÖNBERG (fp):
          </note>
          <note>
            Fru talman! Först vill jag tacka för det allmänna svar som Chatrine
            Pålsson och jag har fått på våra frågor om vårdköerna.
          </note>
          <note>
            Detta gäller ett mycket allvarligt ämne, om människor som har
            fysiska problem som de kan få åtgärdade med hjälp av modern medicin
            och där läkare har bedömt att de kan ha glädje av en operation.
            Det har länge varit ett stort problem inom svensk sjukvård, men
            problemet minskade mycket kraftigt under den borgerliga regeringen.
            Detta skedde bl.a. på grundval av den vårdgaranti som Folkpartiet
            föreslog i januari
          </note>
          <note>
            1991, som hela kammaren ställde sig bakom och som vi sedan kunde
            träffa en överenskommelse om med
          </note>
          <note>
            Landstingsförbundet.
          </note>
          <note>
            Under de tre åren 1992-1994 skedde både en snabb ökning av antalet
            operationer 1992 jämfört med läget före och en minskning av köerna.
            Det var en viss tillbakagång under 1994, men slutresultatet var
            påtagligt gott jämfört med tidigare.
          </note>
          <note>
            Socialdemokraterna kritiserade under sin tid i opposition mycket
            kraftigt den borgerliga regeringen för att det gjordes så mycket
            åtstramningar i den offentliga sektorn. Det är väl inget tvivel
            om att detta tillsammans med löftet om att minska arbetslösheten
            kraftigt var starkt bidragande orsaker till att vi fick en socialdemokratisk
            regering.
          </note>
          <note>
            Nu har Landstingsförbundet, efter två år med en socialdemokratisk
            regering och med socialdemokrater i ledningen i 25 av 26 landsting,
            redovisat läget vid årsskiftet. Det är en ganska förskräckande
            läsning som man där kan ta del av. Jag kan ta bara några exempel
            från den genomgång som Landstingsförbundet har gjort.
          </note>
          <note>
            I Lund får man vänta på en kranskärlsutredning, om läkaren har
            bedömt att det finns anledning till oro, mellan 32 och 40 veckor.
            Om man behöver hjälp med en framfallsoperation får man i Örebro
            vänta 40
          </note>
          <note>
            veckor och i Falun 48 veckor. Om man har problem med urininkontinens
            och skulle behöva hjälp med det får man på Södersjukhuset vänta
            50 veckor. Om man har problem med prostataförstoring kan man i
            Kalmar få vänta mellan 52 och 55 veckor. Om man skulle behöva
            hjälp med gråstarr, med en operation som i värsta fall tar 15-20
            minuter, får man på Sahlgrenska vänta 52 veckor.
          </note>
          <note>
            Att situationen är avsevärt sämre nu än när den socialdemokratiska
            regeringen tillträdde hösten 1994
          </note>
          <note>
            är klart belagt. Det finns ingen möjlighet att ifrågasätta detta.
            Vi kan alltså konstatera att man under den socialdemokratiska
            regeringen har återställt vårdköerna till den nivå som fanns innan
            regeringen tillträdde.
          </note>
          <note>
            Ett instrument för att hjälpa till med att minska vårdköerna
            som infördes av den gamla socialdemokratiska regeringen, efter
            många års tjat av den borgerliga oppositionen, var möjligheten
            att föra över pengar från försäkringskassorna till landstingen
            efter lokala uppgörelser. Där skulle man ta hänsyn till de lokala
            förhållandena och se var man kunde göra mest nytta med pengarna.
            På den punkten lyckades regeringen i slutet av året få igenom
            ungefär en halvering av de pengarna för innevarande år. Några
            goda skäl för det har hittills inte framförts i någon kammardebatt
            eller i propositioner, utan man har allmänt sagt att man skall
            utvärdera frågan.
          </note>
          <note>
            Fru talman! Interpellationsdebatter är ett instrument som är
            till för att man skall kunna få svar på de frågor man har ställt.
            Jag tyckte att jag ställde ganska enkla och konkreta frågor. En
            fråga rörde regeringens ambitioner, och en rörde om regeringen
            hade för avsikt att ändra sig på en konkret punkt. På ingen av
            dessa frågor har jag fått något svar, och jag blir därför tvungen
            att upprepa dem.
          </note>
          <note>
            Den första frågan var: Har regeringen någon ambition att under
            mandatperioden, dvs. fram till hösten
          </note>
          <note>
            1998, få ned köerna till den nivå som rådde när regeringen tillträdde
            hösten 1994?
          </note>
          <note>
            Den andra frågan var: Är statsrådet nu beredd att föreslå riksdagen
            att ta tillbaka nedskärningen av de pengar som gick till försäkringskassorna
            och helst öka dem?
          </note>
          <note>
            Jag hoppas att statsrådet under de närmaste minuterna har möjlighet
            att ge svar på mina frågor.
          </note>
          <note type="speaker">
            Anf. 11 CHATRINE PÅLSSON (kd):
          </note>
          <note>
            Fru talman! Jag vill också tacka socialministern för den redovisning
            som vi har fått, men jag tycker inte heller att den är till freds.
          </note>
          <note>
            Många gånger har vi stått här i kammaren och diskuterat vårdköer.
            Socialministern har vid varje tillfälle varit överens med oss
            om att det här är ett problem och att det är viktiga frågor. Ändå
            verkar det som att köerna har blivit längre och längre för varje
            debatt.
          </note>
          <note>
            För den enskilde, som väntar i en vårdkö, är det en oerhört lång
            tid. För den enskilde är det inte avgörande vad vi säger här i
            kammaren utan vad vi gör. Löftena riskerar ju snarare att göra
            människor ännu mer upprörda över att de inte kan lita på oss.
            Många människor är i dag besvikna på oss som politiker för att
            vi accepterar de långa vårdköerna.
          </note>
          <note>
            Man kan fråga sig vad en lång vårdkö är. För en människa som
            har ständig värk, som har kärlkramp och skall bli opererad för
            sina kranskärl, är en månad oerhört lång tid. Det är 30 dagar,
            och varje dag är det
          </note>
          <note>
            24 timmar.
          </note>
          <note>
            När man som enskild blir sjuk är man i ett utsatt läge. Alla
            vi människor, utan undantag, blir bekymrade och oroliga när vi
            drabbas av sjukdom. På något sätt ändras livets inriktning på
            någon minut, och livets värden förändras. Ibland känner jag att
            det verkar som att man själv måste drabbas för att riktigt förstå
            det här. Det är inte så att värdet av en god vård och en snabb
            vård är en enskild fråga, utan det är en trygghetsfråga för oss
            alla, även om vi inte är drabbade.
          </note>
          <note>
            Jag har under många år diskuterat vård och omsorg. Jag har påtalat
            det oriktiga i långa vårdköer. Jag har jämfört med en bilverkstad,
            när vi lämnar in våra bilar. Vi accepterar inte hur långa väntetider
            som helst. Det är långa väntetider till bilbesiktningen, men det
            är inte jämförelsevis så långa väntetider som för dem som blir
            sjuka. Jag har många gånger undrat om det finns någon enda vinnare
            på vårdköerna. Jag har ännu inte hittat någon som vinner, utan
            alla förlorar.
          </note>
          <note>
            Det värsta är ju de humanitära frågorna; den enskilda människan
            som har ångest och oro.
          </note>
          <note>
            För några månader sedan lyssnade jag på Ring så spelar vi en
            lördagsförmiddag. Det var en man från
          </note>
          <note>
            Frösön som ringde, och den trevliga damen frågade:
          </note>
          <note>
            "Vad gör du?" Han svarade: "Jag väntar på en operation av mina
            kranskärl. Jag har täppt i två av mina kranskärl och har kärlkramp."
            Hon frågade vidare:
          </note>
          <note>
            "När skall du bli opererad?" Han sade: "De säger att det skall
            ta fem månader, och jag vet inte hur jag skall stå ut."
          </note>
          <note>
            Jag fick på nytt ett bevis för att det är det som ligger överst.
            Vederbörande kunde ha pratat om att han skulle gå ut med hunden,
            gå på kalas eller titta på TV.
          </note>
          <note>
            Men det handlade om vårdkön.
          </note>
          <note>
            Vi måste göra någonting. Det är bra att patienten skall få inflytande.
            Det är utmärkt. Men om patientens inflytande ändå inte hjälper,
            om det patienten säger ändå inte har någon funktion, är det snarare
            ett hån.
          </note>
          <note>
            Man kan kritisera vad vi gjorde när vi satt i regeringen, men
            jag vill fråga: Vad vill Socialdemokraterna den 21 mars 1997 göra
            för att råda bot på problemet?
          </note>
          <note type="speaker">
            Anf. 12 GULLAN LINDBLAD (m):
          </note>
          <note>
            Fru talman! Vårdköer kan och får aldrig accepteras, säger socialministern.
            Där är vi alla överens - det tror jag mig kunna säga.
          </note>
          <note>
            Jag vill understryka vad Bo Könberg sade, nämligen att under
            den borgerliga regeringen arbetades vårdköerna bort helt och hållet.
            Men redan den 14
          </note>
          <note>
            juni 1991 fanns det en artikel i Dagens Nyheter, där landstingsrådet
            Ingrid Kallbergh i Jämtland sade: Vi
          </note>
          <note>
            "kan få räkna med längre väntetider", och vi "klarar inte vårdgarantin
            i dag". Det blev direkt ett resultat när den socialdemokratiska
            regeringen tog över. Jag beklagar detta.
          </note>
          <note>
            I dag står 68 000 människor i vårdköer.
          </note>
          <note>
            Jag reser runt ganska mycket i landet, och jag var för någon
            vecka sedan nere i Lund. Jag hörde då av vårt oppositionslandstingsråd
            att man där tidigare hade haft en total vårdgaranti, dvs. att
            alla patienter skulle få den behövliga operationen eller behandlingen
            inom tre månader. Där har de nu väntetider på upp till två år
            och mer för vissa operationer.
          </note>
          <note>
            I Göteborg kan man inte ge de egna patienterna som har kranskärlsbesvär
            någon vård, medan man samtidigt tar emot patienter från andra
            län, som har pengar kvar för att köpa in en plats. Hur känns det
            då för invånarna i Göteborg när de ser att de själva inte får
            någon vård medan man kan ta emot patienter från andra län? Det
            finns också exempel på att man i dag börjar se sig om efter patienter
            från Norge. Jag vet att man gör det i Värmland, t.ex. Det har
            blivit så under socialdemokratiskt styre att vård handlar om att
            ha pengar. Detta kan väl inte vara en socialdemokratisk ambition?
            Det är åtminstone inte ambitionen hos oss interpellanter. Vi tycker
            att alla människor har rätt till vård. Man skall ha den rätten
            oavsett om man har pengar eller inte.
          </note>
          <note>
            Jag var i Västmanlands län på en vårddebatt för ett par veckor
            sedan. Där sitter 90 politiker i s.k. beställarstyrelser, och
            de kostar naturligtvis väldigt mycket pengar. Men vårdköerna bara
            växer och växer för varje dag. När socialministern säger att hon
            är beredd att se över organisationen är det sannerligen angeläget.
            Jag tror att vi har för många politiker och en för tung administration.
            Den måste tas bort, och i stället måste professionen i vården
            ges ökade uppgifter.
          </note>
          <note>
            Nu skall det gå mer pengar till vården. Jag måste säga att jag
            inte är alldeles övertygad om att det är det allra bästa. Jag
            litar inte på landstingen. Jag tror i och för sig att Stockholms
            läns landsting är exceptionellt, men där har man med landstingspengar
            sysslat med fladdermusinventering. Nyligen beviljade man pengar
            till en socialdemokratisk sångkör, och man har egen inkassobyrå.
            Detta är pengar som skulle gå till vård.
          </note>
          <note>
            Landstingen måste lära sig att prioritera vården.
          </note>
          <note>
            Jag vill ändå till sist fråga om socialministern kommer att öronmärka
            de pengar som regeringen tydligen är beredd att ge till landstingen,
            så att de verkligen går till vård och ingenting annat. Jag misstänker
            att det annars bara är att sila mer vatten i ett större såll.
          </note>
          <note type="speaker">
            Anf. 13 THOMAS JULIN (mp):
          </note>
          <note>
            Fru talman! Statsrådet! De ökade vårdköerna är oroande. Jag ser
            dem som en varningssignal. Vårdköerna kan i vissa fall bero på
            att man har dragit in så mycket i verksamheten att det saknas
            vårdplatser på vissa ställen, trots att det finns operationskapacitet.
          </note>
          <note>
            Det är signaler jag har fått från vårdpersonal. Det är kanske
            inte något genomgående, men det förekommer. Nu undrar jag om statsrådet
            har fått liknande signaler.
          </note>
          <note>
            I interpellationssvaret tar statsrådet upp att ledare måste rekryteras
            och tränas för att kunna leda och ta till vara medarbetarnas kompetens.
            Här har det inträffat någonting på grund av de stora neddragningarna
            som jag tycker är oroande. Man skall ta till vara personalens
            kompetens, men personalen i vården har tystnad på grund av de
            stora neddragningarna. De vill inte ta upp problem. De är oroliga
            för att deras huvuden skall rulla. Detta har jag hört både från
            överläkare och från vårdpersonal.
          </note>
          <note>
            I mitt län, Gävleborgs län, har landstingsledningen t.o.m. åkt
            ut till sjukhus och talat om för personalen att den inte skall
            kritisera verksamheten. För man ett sådant resonemang ute i landstingen
            lägger man på locket. Man får inte kännedom om brister därför
            att man tystar all kritik. Det hämmar verksamheten.
          </note>
          <note>
            Statsrådet tar i interpellationssvaret också upp att regeringen
            lovar ökade resurser till vården. Jag undrar om resurserna ökas
            sett mot bakgrund av det generella bidrag som staten ger i dag,
            eller om ökningen bara medför att den planerade minskningen av
            resurser till landstingen bromsas. Jag har nyligen sett en lista
            från
          </note>
          <note>
            Landstingsförbundet som visar stadiga minskningar av statsbidragen
            till landstingen fram till år 2000. Det är mycket pengar som kommer
            att försvinna. Därför är det viktigt att veta om det är en ökning
            i förhållande till dagens bidrag eller i förhållande till den
            minskning som kommer att ske.
          </note>
          <note type="speaker">
            Anf. 14 Socialminister MARGOT WALLSTRÖM (s):
          </note>
          <note>
            Fru talman! Det är inte första gången vi möts i debatt om detta
            ämne. Jag skulle uppskatta om vi försökte göra debatten någorlunda
            intellektuellt hederlig.
          </note>
          <note>
            Bo Könberg vet mycket väl att den nya vårdgrantin kom i och med
            detta år. Det kan inte vara den enda anledningen att köerna växer.
          </note>
          <note>
            De borgerliga glömmer också att tala om - det säger också Landstingsförbundet
            i sin rapport - att en stor del av ökningen kan förklaras av att
            vi hade en sjuksköterskestrejk som gjorde att köerna ökade avsevärt.
            Samtliga landsting är överens om att det måste nämnas i detta
            sammanhang. Man fick den effekten.
          </note>
          <note>
            Det var Socialdemokraterna som skrev förslagen och fanns med
            vid genomförandet av vårdgarantin.
          </note>
          <note>
            Det fanns inget motstånd från Socialdemokraterna. Vi var med
            och jobbade för vårdgarantin. Samtidigt genomfördes ädelreformen,
            som innebar att mycket av ansvaret fördes över till kommunerna.
            Det blev kraftiga resultat. Jag tycker att det är viktigt att
            redovisa att frågan inte är så enkel. Man kan inte säga att vi
            i den socialdemokratiska regeringen omedelbart när vi tillträdde
            förespråkade ökade köer. Jag har i mitt svar givit Bo Könberg
            besked om att vi inte vill ha köer. Det är klart att hälso- och
            sjukvården alltid måste se till att få ned köerna - inte bara
            inom de specifika identifierade områden som angavs i vårdgarantin,
            utan inom alla områden.
          </note>
          <note>
            Jag måste också säga att den nya vårdgaranti som vi har utformat
            har ett mycket starkt stöd hos professionen. Man insåg att den
            svåra ekonomiska kris som
          </note>
          <note>
            Sverige har genomlidit också skulle drabba landstingen. Har vi
            massarbetslöshet innebär det också att landstingens skatteintäkter
            minskar. Det har inneburit stora svårigheter. Det kan de borgerliga
            representanterna inte bara skjuta ifrån sig eller inte låtsas
            om. Det är klart att det blir svårare.
          </note>
          <note>
            Man säger att det känns svårt att inte kunna klara de gamla människorna
            och vården i livets slutskede och i stället satsa på planerade
            kirurgiska ingrepp.
          </note>
          <note>
            Man kan undra varför just de diagnoserna skall finnas med på
            listan. Därför tyckte man att det fanns anledning att jobba om
            listan så att den bättre motsvarade vårdverkligheten.
          </note>
          <note>
            Jag anser att Bo Könberg har fått svar på sina frågor. Det finns
            inget annat svar på frågan om de nedskärningar som vi har fått
            göra. Det beror på den budgetsanering som vi har genomfört. Det
            har kostat också på en del av dessa områden. Jag utgår ifrån att
            det är ett sådant område som vi skall diskutera när vi pratar
            om mer pengar till vård och omsorg.
          </note>
          <note>
            Jag kan svara på Chatrine Pålssons fråga att det blir mer pengar
            till vård och omsorg, och de pengarna skall märkas. De skall gå
            till vård och omsorg. Det är förstås de gamla och de svårast sjuka
            som vi måste prioritera. Om detta har det rått en stor politisk
            enighet. Det är dit pengarna måste gå först av allt.
          </note>
          <note>
            Jag anser att jag har försökt att göra en någorlunda hederlig
            genomgång av vilka åtgärder som behöver vidtas organisatoriskt
            för att vi skall kunna hantera denna fråga framöver. Jag har ställt
            upp fem olika punkter som exempel. Vi kan inte bara prata fram
            förändringar i hälso- och sjukvården. Vi måste förstås se till
            att det blir pengar, och vi måste organisera på rätt sätt. Det
            är det som vi är fullt upptagna med.
          </note>
          <note type="speaker">
            Anf. 15 BO KÖNBERG (fp):
          </note>
          <note>
            Fru talman! Statsrådet har förstås alldeles rätt i att det inte
            är första gången vi diskuterar denna fråga.
          </note>
          <note>
            Skälet är ju att problemen kvarstår och förvärras. Om de skulle
            minska skulle vi ju inte behöva diskutera denna fråga utan kunna
            ägna oss åt några andra frågor. Jag kommer för min del att fortsätta
            att diskutera dessa frågor så länge de innebär problem för enskilda
            människor. Det är tyvärr ett problem för tusentals enskilda människor
            att de behöver vänta på operation.
          </note>
          <note>
            Statsrådet efterlyser intellektuell hederlighet. Där kan vi nog
            enas. Det är en alldeles utmärkt idé. Jag har inte påstått att
            det är avskaffande av vårdgarantin som har orsakat förlängningen
            av köerna. Det jag har sagt är att vi fick en socialdemokratisk
            regering hösten 1994 och en socialdemokratisk majoritet i 25 av
          </note>
          <note>
            26 landsting och att köerna därefter ökade. Statsrådet kan försöka
            övertyga oss om att det är en slump att köerna är långa när vi
            har socialdemokratiska regeringar och korta när vi har borgerliga,
            och i så fall kan vi diskutera den frågan. Kopplingen är ändå
            att när köerna har växt mycket kraftigt har ni avskaffat en vårdgaranti
            som går ut på att ta bort köerna.
          </note>
          <note>
            Statsrådet lyfter fram strejken som en mycket stor orsak. Enligt
            Landstingsförbundet skulle den svara för mindre än hälften. Enligt
            den rapport som jag förmodar att vi båda har läst och som jag
            har åberopat några gånger i dagens debatt har mindre än hälften
            att göra med strejken. Jag säger ändå gärna - om statsrådet blir
            glad av det - att strejken har spelat en roll här.
          </note>
          <note>
            Statsrådet vill ha beröm för att Socialdemokraterna också är
            för den gamla vårdgarantin, den som man nu har avskaffat. Ja,
            det är riktigt att alla partier ställde upp bakom den våren 1991.
            Det sade jag i mitt förra inlägg.
          </note>
          <note>
            Om jag nu har gått igenom alla de saker som statsrådet vill få
            klarhet i, få belagt och få diskuterat under debatten kanske kan
            jag få återkomma till de frågor jag har ställt. Statsrådet säger
            i svaret att hon tycker att hon har svarat på dessa frågor. Jag
            kan inte tro annat än att statsrådet är ensam om att tycka att
            det i de tre sidorna i interpellationssvaret finns svar på de
            frågor jag ställde.
          </note>
          <note>
            Den första frågan var om regeringen har ambition att under mandatperioden
            få ned köerna till den nivå som rådde när regeringen tillträdde.
            Den frågan har jag ställt fem eller sex gånger i den här kammaren
            under de gångna två åren, och jag har hittills inte fått svar.
            Det som socialministern och hennes socialdemokratiska företrädare
            gång på gång har sagt är bara att regeringens ambition är att
            korta vårdköerna i största allmänhet, gärna inom alla områden.
            Det har vi ingenting emot. Men jag skulle ändå gärna vilja ha
            ett svar på min konkreta fråga: Är det regeringens ambition att
            under den här mandatperioden, dvs. före september 1998, minska
            köerna till den nivå som fanns innan Socialdemokraterna tillträdde?
          </note>
          <note>
            Jag hittade heller inte i interpellationssvaret något svar på
            min andra fråga, men möjligen fick jag ett svar i socialministerns
            senaste inlägg. Statsrådet försvarade nu ånyo att man har skurit
            ned på de pengar som, efter lokala uppgörelser, under ett antal
            år har gått från kassorna till landstingen. Jag får väl då, i
            varje fall tills vidare, tolka det statsrådet säger som att svaret
            på min fråga är nej, dvs. att man inte är beredd att göra någonting
            åt detta.
          </note>
          <note>
            Det skäl som statsrådet åberopar för att inte föra över pengar
            från passiv sjukskrivning och passiva förtidspensioner till aktiva
            operationer, utan i stället minska den överföringen, halvera den,
            är budgetsaneringen. Detta är det argument som alla statsråd använder
            i den här kammaren i alla frågor som handlar om de försämringar
            som har ägt rum på olika områden sedan valet 1994. Om statsrådet
            använder det argumentet betyder väl det att hon inte anser att
            de pengarna var så effektiva. Det tycker jag vi skulle föra en
            intellektuellt hederlig debatt om. Är det så att de pengar som
            sedan 1990 har gått över från kassorna till landstingen inte har
            gjort nytta, så att man har kunnat minska pengarna på försäkringskassesidan,
            är väl det något vi kan diskutera här. Hittills har inget statsråd
            från den socialdemokratiska regeringen sagt detta.
          </note>
          <note>
            Det vore intressant att få höra om det är så att man anser att
            den här överföringen ekonomiskt sett är relativt bortkastad, att
            den bara leder till minskat humanitärt lidande men inte ger de
            ekonomiska fördelar som ju var tanken då man införde de här Dagmarpengarna.
          </note>
          <note type="speaker">
            Anf. 16 CHATRINE PÅLSSON (kd):
          </note>
          <note>
            Fru talman! Det är bra att vi för det här samtalet och att vi
            skall vara hederliga. Men jag blir ändå bekymrad varje gång jag
            hör socialdemokrater tala om att de under den tid de borgerliga
            partierna hade regeringsansvaret var med på att det var nödvändigt
            med en budgetsanering och olika nedskärningar. Jag kan nämligen
            inte komma ihåg att Socialdemokraterna vid något enda tillfälle
            då vi lade fram våra besparingsförslag - som också jag led av
            - sade att detta var nödvändiga åtgärder för svensk ekonomi. Det
            handlade alltid om överbudspolitik. Det var stora opinionsmöten
            där Socialdemokraterna lovade att det första man skulle göra när
            man kom till makten var att höja arbetslöshetsförsäkringen till
            90 % och att man skulle ge mer pengar till kommuner och landsting
            för vård och omsorg. Det trodde väljarna på, och det gjorde naturligtvis
            att bilden sattes ute i landet. När sedan Socialdemokraterna fick
            regeringsansvar började man tala om att de enda som verkligen
            var måna om att få en god ekonomi i Sverige, det var Socialdemokraterna.
            Titta på oss, och titta på er andra! Det är icke hederligt.
          </note>
          <note>
            Jag tycker att detta är viktigt att säga. Att fatta beslut om
            att minska på pengarna till landsting och kommuner var jättetufft
            för många av oss, men vi såg att vi var tvingade att göra det.
            Men det legitimerar inte att nu göra något som är sju resor värre.
          </note>
          <note>
            Jag har tagit upp frågan om att mer resurser skall gå till kommuner
            och landsting för att man där skall kunna fullgöra sina uppgifter
            med ärligt och uppriktigt uppsåt. Jag är glad över att vi i dag
            får ett löfte om att pengar skall gå till vård och omsorg. Jag
            är mycket glad för det. Det jag däremot har reagerat på och kritiserat
            Socialdemokraterna för är att detta är en restpost i budgeten
            - om det blir pengar över kommer det mer pengar till vården och
            omsorgen. Jag skulle vilja att denna post läggs nästan först,
            att detta blir det viktigaste i välfärden. Jag är ändå glad över
            att pengarna kommer, och det skall bli spännande att läsa om detta
            i vårpropositionen.
          </note>
          <note>
            Jag vill också fråga Margot Wallström, som är en ärlig människa:
            Det sägs att vi måste ha vårdköer på grund av ekonomin, men vilken
            ekonomisk förtjänst innebär vårdköerna? Måste man inte inse att
            man på något sätt måste satsa pengar direkt, så att man kapar
            köerna? Bo Könberg har här talat om hur man skulle kunna göra
            det. Om vi inser att vi bara skjuter avgifterna på framtiden,
            så att människor blir sjukare och sjukare och behöver mer och
            mer rehabilitering, då innebär väl inte vårdköerna någon ekonomisk
            vinst i sig. Jag skulle vilja att Margot Wallström försökte utveckla
            det här.
          </note>
          <note>
            Jag vill också ta upp en fråga till. Enligt statistik används
            operationssalarna i Sverige i dag till i genomsnitt drygt 30 %.
            Under övrig tid förekommer där ingen aktivitet. Ingen företagare
            med någon självaktning skulle acceptera en sådan kapitalförstöring,
            att inte på ett bättre sätt använda utrustningen. Samtidigt vet
            vi att vårdköerna finns och att kompetensen och personalen finns,
            men av någon anledning säger man nej. När ett företag får större
            orderingång, då satsar man på mer personal, man kanske visstidsanställer
            och personalen kanske går två- eller treskift. Men när vi får
            längre vårdköer sägs folk upp. Det måste ju betyda att samhället
            ser detta som mindre viktigt än allt annat. Det här är en ekvation
            som jag inte förstår.
          </note>
          <note>
            Det skulle vara väldigt bra om jag finge argument så att jag
            kunde förstå den. Då skulle jag kunna vara nöjd med det. Det skulle
            vara bra om socialministern ville ägna litet tid åt den frågan.
          </note>
          <note type="speaker">
            Anf. 17 GULLAN LINDBLAD (m):
          </note>
          <note>
            Fru talman! Ja, vi skall vara ärliga i debatten. Det var Moderaterna
            i Landstingsförbundet som först drev frågan om en vårdgaranti,
            och det var mot ett mycket hårt motstånd från Socialdemokraterna.
            Dessbättre blev alla överens, och det var Bo Könberg här i riksdagen
            som verkligen utvecklade vårdgarantin och som gjorde att vi faktiskt
            lyckades kapa köerna och helt och hållet arbeta bort dem. Detta
            är sant.
          </note>
          <note>
            Den nya vårdgarantin innebär helt enkelt att vi får en besöksgaranti,
            med en veckas väntetid till en distriktsläkarcentral. Det är ju
            ingen reform, utan på en distriktsläkarcentral kommer man in ganska
            snabbt redan i dag. Vad vi moderater vill är att den nuvarande
            vårdgarantin utvecklas och inte avvecklas på det sätt som nu sker.
          </note>
          <note>
            Sedan undrar jag: Hur pass motiverade är Socialdemokraternas
            egna landstingsråd ute i landstingen? I
          </note>
          <note>
            Dagens Medicin från den 11 mars rasar Bo Ringholm på grund av
            att statsrådet Wallström har släppt fram litet pengar till privatläkarna.
            Om vi över huvud taget skall klara av vårdköerna måste vi släppa
            fram etableringsfrihet. Vi måste satsa mer på privatvården, så
            att inte som i dag i Stockholm 100 000 patienter skall stå utan
            en ordinarie läkare.
          </note>
          <note>
            Vi skall organisera på rätt sätt. Ja! Det är jag alldeles medveten
            om, och det är jag överens med socialministern om. Men varför
            är då socialministern så negativ till SNS-rapporten, i vilken
            man menar att vi borde avskaffa landstingsskatten och i stället
            se till att riksdag och regering ger pengar och anger målen?
          </note>
          <note>
            Detta stämmer ganska väl överens med det moderata förslaget om
            en hälsoförsäkring, men till det säger socialministern och de
            socialdemokratiska landstingsråden blankt nej. Jag tror att detta
            är alldeles nödvändigt i framtiden.
          </note>
          <note type="speaker">
            Anf. 18 Socialminister MARGOT WALLSTRÖM (s):
          </note>
          <note>
            Fru talman! De borgerliga vännerna här kanske skall vara glada
            för att de i en interpellationsdebatt inte behöver tala om hur
            de skall få fram pengar till förbättringar. Det är klart att det
            kommer att behövas.
          </note>
          <note>
            Det här kostar pengar. Det är problem också för landstingspolitikerna
            att få budgeten att gå ihop, att klara av det växande behov av
            hjälp som finns hos en åldrande befolkning i kombination med att
            vi kan göra mer.
          </note>
          <note>
            Ur den aspekten kommer vi kanske aldrig helt ifrån köer. Plötsligt
            kan vi åstadkomma en ny hjälp för lidande patienter. Vi kommer
            att kunna operera det ena eller det andra. Det är klart att behoven
            då också dyker upp. Inte desto mindre måste utgångspunkten vara
            att man inte skall låta människor lida och vänta för länge på
            sin behandling. Det är ur alla aspekter lönsamt att åtgärda dessa
            saker så fort som möjligt.
          </note>
          <note>
            Anledningen till att vi kritiserade den borgerliga regeringen
            var att man valde att sänka skatten för höginkomsttagarna. Man
            gjorde det till en ideologisk sak att skära ned den offentliga
            verksamheten. Det förespråkar man fortfarande i hög grad. Man
            glömmer också bort att säga att man lämnade efter sig en statsskuld
            som hade fördubblats, en långtidsarbetslöshet som hade tredubblats
            och ett budgetunderskott som hade fyrdubblats. Detta hade vi en
            del bekymmer att ta itu med.
          </note>
          <note>
            Nej, vården och omsorgen är definitivt inte någon restpost, Chatrine
            Pålsson. Det skall komma först. Vi måste först av allt se till
            detta, och vi måste prioritera detta nu när vi faktiskt har skapat
            ett ekonomiskt utrymme. Det har vi kunnat göra tack vare att vi
            har haft en sådan tuff och snabb budgetsanering. Nu vet vi att
            det finns resurser att fördela.
          </note>
          <note>
            Man måste inte ha vårdköer. Man kan jobba mycket effektivare,
            precis som Chatrine Pålsson säger. Det handlar inte alltid om
            nya pengar. Det handlar också om alla de saker som jag gav exempel
            på i svaret. Det är en fråga om att organisera. Vi har nu många
            goda exempel på hur man kan jobba med kvalitetsutveckling, med
            ett bättre utnyttjande och med att låta väntetider för patienterna
            vara minimala.
          </note>
          <note>
            Det ger också en mycket större arbetstillfredsställelse.
          </note>
          <note>
            Jag hann inte ge Thomas Julin något svar tidigare.
          </note>
          <note>
            Därför skall jag säga till honom att det förstås är väldigt viktigt
            att man lyssnar på personalen och tar till vara dess synpunkter
            och åsikter.
          </note>
          <note>
            Som Bo Könberg märker passar jag mig litet grand för att låta
            Folkpartiet formulera det exakta målet. Jag tycker nämligen inte
            längre att det går att definiera på exakt samma sätt som tidigare.
            Jag tycker inte att man i dag skall utgå från precis de tolv diagnoser
            som fanns i den gamla vårdgarantin. Vi återkommer till detta i
            vårpropositionen när vi också tar ställning till HSU. Det är rätt
            tillfälle att formulera målen på ett tydligare sätt. Jag är också
            beredd att diskutera vad som är en långsiktig och riktig användning
            av pengarna och varifrån de skall föras över. Jag håller alltså
            med i sak.
          </note>
          <note>
            Ibland tvingas man göra saker som inte känns riktigt rätt eller
            roligt att göra, men den här snabba budgetsaneringen har också
            sitt pris. Vi får diskutera framöver om vi kan rätta till det
            här och få en bättre användning av pengarna.
          </note>
          <note type="speaker">
            Anf. 19 BO KÖNBERG (fp):
          </note>
          <note>
            Fru talman! Nu börjar statsrådet i alla fall diskutera de frågor
            som jag har ställt. Det finns en chans att bli ännu mer precis
            i den avslutande omgången.
          </note>
          <note>
            Den debatt som vi har i dag handlar om att det under de två och
            ett halvt år som har gått sedan vi fick en socialdemokratisk regering
            har varit en stadig försämring för sjuka som väntar på en operation.
            Det är utgångspunkten för själva debatten.
          </note>
          <note>
            Nu är det sannolikt ett och ett halvt år kvar med den nuvarande
            regeringen; den lär ju sitta kvar till valet.
          </note>
          <note>
            Jag har försökt reda ut om regeringen har ambitionen att lämna
            ifrån sig åtminstone en lika hygglig situation på köområdet som
            den som man tog över från den så hårt angripna borgerliga regeringen.
            Den frågan har jag, som jag nämnde, ställt sex, sju gånger här
            i kammaren. Nu fick jag för första gången något slags svar, nämligen
            att det var litet oklart. Statsrådet ville fundera någon månad
            till. Men jag kan vänta om det bara handlar om att vänta till
            april. Det är värre för de sjuka. Jag klarar nog av att vänta
            en månad till.
          </note>
          <note>
            Det skall bli intressant att se om Socialdemokraterna tänker
            gå till val nästa gång med längre vårdköer än när man tillträdde
            eller inte. Den debatten får vi kanske föra i april månad.
          </note>
          <note>
            När det gäller den andra av mina frågor fick jag också en antydan
            till svar. Det lät som om statsrådet egentligen beklagade försämringen,
            minskningen av pengarna från kassorna till landstingen, som har
            ägt rum i år. När vi såg de ökade vårdköerna förra våren drog
            vi slutsatsen att dessa pengar borde fördubblas.
          </note>
          <note>
            Anslagen borde under alla förhållanden förstärkas.
          </note>
          <note>
            Socialdemokraterna drog slutsatsen att de borde minska. Om statsrådet
            har den uppfattning som lyste igenom mellan raderna i det senaste
            inlägget - nämligen att dessa pengar kanske gör mera nytta för
            samhället totalt sett om de används för att minska köerna än om
            de används för passiv sjukskrivning - är det väldigt illa att
            man har vidtagit den åtgärd som man har gjort. För att man på
            papperet skall få bättre ekonomi - och knappt det - har man alltså
            försämrat för människor.
          </note>
          <note type="speaker">
            Anf. 20 CHATRINE PÅLSSON (kd):
          </note>
          <note>
            Fru talman! Jag vill också kommentera besöksgarantin, som naturligtvis
            är ett steg på rätt väg. Men vi ser att också utredningsköerna
            växer. Man skall t.ex.
          </note>
          <note>
            utredas för kranskärlsbesvär. Först tar det tid i kön för utredning,
            sedan i kön för operation. Det viktiga för den enskilda människan
            är ju hur lång tid det tar från det att man blir sjuk till dess
            att man får sin sjukdom åtgärdad.
          </note>
          <note>
            När det gäller de äldre kan vi förvisso glädjande nog bota alltfler
            sjukdomar, men jag tror på sikt också att de äldre som t.ex. opereras
            för starr kommer att kräva mindre resurser i andra änden, i form
            av omvårdnad. Om man blir blind och inte kan klara sig hemma kostar
            det oerhört mycket pengar. Men detta är inte huvudskälet för mig.
            Huvudskälet är humanitärt.
          </note>
          <note>
            Margot Wallström! Jag tror inte att socialministern någon gång
            har tänkt eller sagt att det här skall bli en restpost, men statsministern
            har gjort det. Han har sagt ett antal gånger att det, om det blir
            några pengar över, skall gå till det här. Det ger ju signaler.
          </note>
          <note>
            Budgetunderskottet är naturligtvis viktigt. Det är hemskt viktigt
            att vi som politiker känner ett ansvar för det, men jag är faktiskt
            väldigt bekymrad över vårdunderskottet. Jag tycker att det är
            en sådan mänsklig fråga och att den kommer i skymundan ibland.
          </note>
          <note>
            Avslutningsvis vill jag fråga vilket mål Margot
          </note>
          <note>
            Wallström har när det gäller köerna. Skall de vara kapade om
            ett år, till valet eller om ett halvår? Alla i ansvarig ställning
            måste ju tala om vilka visionerna och målen är. Det vore intressant
            för mig och svenska folket att få höra vad man har för ambition.
          </note>
          <note type="speaker">
            Anf. 21 Socialminister MARGOT WALLSTRÖM (s):
          </note>
          <note>
            Fru talman! Det här blir lätt en oerhört trist debatt där man
            bara skyller på varandra eller säger att man minsann var först
            med att hitta på det ena eller det andra. Man får det att framstå
            som att socialdemokrater med vett och vilja - förmodligen av ren
            ondska -
          </note>
          <note>
            vill öka köerna ute i landstingen, i staten och på olika nivåer.
            Så är det naturligtvis inte. Verkligheten är mer komplicerad än
            så.
          </note>
          <note>
            Man måste, återigen, föra en debatt om sakfrågan.
          </note>
          <note>
            Vad beror det här på? Vad kan vi göra för någonting åt det? Man
            måste också påpeka att ramen och förutsättningarna faktiskt i
            dag är sådana att vi betalar lika mycket ränta på statsskulden
            som hela hälso- och sjukvården kostar. Det är sanningen. Då måste
            naturligtvis en regering bestämma sig för om så stora resurser
            skall användas så här eller om man skall se till att åtgärda vår
            ekonomi. Då kan pengarna användas just för att man skall komma
            till rätta med vårdunderskottet. Det är vår inriktning. Nu kan
            vi se att det har gett ett sådant resultat att det faktiskt finns
            ett utrymme att lägga resurser på just dessa områden, att prioritera
            vård och omsorg. Det har varit en tung och svår väg.
          </note>
          <note>
            Jag medger också, Bo Könberg, att allt inte har gjorts alldeles
            rätt. Ibland gör man kortsiktiga saker som inte är bra. Men vi
            ser naturligtvis också att det har varit en nödvändig sanering.
          </note>
          <note>
            Jag har försökt beskriva hur vi skall ta oss an det här. Vi måste
            ge landstingen och kommunerna mer pengar, så att de framför allt
            klarar av omsorgen om de äldre. De utgör också den största gruppen
            av patienter. Vi måste göra organisatoriska åtgärder, så att vi
            utnyttjar resurserna mer effektivt.
          </note>
          <note>
            Jag har gett fem exempel. Det handlar om bättre patientinformation.
            Man skall använda evidence based medicine, dvs. kunskapsbaserad
            vård och medicin, de bästa metoderna. Vi måste utveckla ledarskap
            och organisation. Vi måste få en bättre IT-användning och informationsförsörjning.
            Vi måste samverka bättre.
          </note>
          <note>
            Målet är förstås att kapa alla köer. Vi skall inte behöva ha
            köer. Det skall synas resultat. Jag hoppas att vi redan i vårpropositionen
            skall kunna ge mycket tydliga besked, både om hur det skall åtgärdas
            och om hur målen ser ut.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1996/97:213 om syntetiska droger
          </note>
          <note type="speaker">
            Anf. 22 Socialminister MARGOT WALLSTRÖM (s):
          </note>
          <note>
            Fru talman! Gun Hellsvik har frågat justitieministern vilka åtgärder
            hon är beredd att vidta för att stödja inrättandet av ett informationssystem
            för syntetiska droger inom EU, samt hur vi i Sverige skall få
            en lagstiftning som gör det möjligt att förbjuda narkotiska preparat
            inom samma grupp, men med skiftande ingredienser. Arbetet inom
            regeringen är så fördelat att det är jag som skall svara på interpellationen.
          </note>
          <note>
            Jag delar Gun Hellsviks oro för drogutvecklingen bland unga och
            den ökande användningen av narkotika, bl.a. ecstasy. Jag skulle
            dock inte vilja stämma in i
          </note>
          <note>
            Gun Hellsviks påstående att "ecstasy har blivit ett naturligt
            alternativ till alkohol." Dit har vi ännu inte nått, men vi måste
            självklart motarbeta denna utveckling på alla tänkbara sätt så
            att narkotikan aldrig blir ett naturligt inslag i vårt samhälle.
          </note>
          <note>
            Beträffande Gun Hellsviks första fråga rörande
          </note>
          <note>
            Anita Gradins förslag om ett gemensamt informationssystem för
            att identifiera och analysera nya syntetiska preparat kan jag
            berätta att ett sådant förslag har diskuterats under en tid, bland
            annat i EU:s nyinrättade arbetsgrupp för horisontella narkotikafrågor,
            och det finns i dag en bred uppslutning och en principiell överenskommelse
            bland medlemsstaterna om att ett s.k. Early warning system skall
            byggas upp.
          </note>
          <note>
            Vad gäller Gun Hellsviks andra fråga beträffande om vi i Sverige
            är beredda att införa en lagstiftning som gör det möjligt att
            förbjuda narkotiska preparat inom samma grupp, en s.k. generisk
            lagstiftning, är det inte självklart att detta är den bästa lösningen.
          </note>
          <note>
            Svensk lagstiftning förutsätter att vi narkotikaklassar ämne
            för ämne, vilket har just den svaghet som
          </note>
          <note>
            Gun Hellsvik påpekar. Den generiska metoden har andra nackdelar,
            bl.a. av rättssäkerhetskaraktär, då det kan vara svårt att exakt
            veta vilka ämnen som är narkotika.
          </note>
          <note>
            Som jag tidigare nämnde pågår en intensiv diskussion beträffande
            problemen med de syntetiska drogerna inom EU. Förutom utbyggnaden
            av ett rapporteringssystem diskuteras också principerna för en
            effektivare och snabbare narkotikaklassificering av nya ämnen
            med hänsyn till de problem som Gun
          </note>
          <note>
            Hellsvik beskriver i sin interpellation. Detta problem har också
            uppmärksammats av FN som i november förra året höll en stor konferens
            om syntetiska droger i Shanghai i vilken också svenska experter
            deltog.
          </note>
          <note>
            Sverige kommer självklart även fortsättningsvis att delta i dessa
            diskussioner, inom ramen för både EU
          </note>
          <note>
            och FN, för att få till stånd en bred internationell lösning.
            En fråga som vi då måste ta ställning till är om vi är beredda
            att överlåta frågan om vilka ämnen som skall definieras som narkotika
            till en överstatlig nivå inom EU eller om vi vill behålla vår
            nationella beslutanderätt.
          </note>
          <note>
            Socialdepartementet har haft kontakt med företrädare för bl.a.
            Läkemedelsverket och Rikspolisstyrelsen för att reda ut dessa
            problem. I går beslutade regeringen att tillsätta en arbetsgrupp
            med företrädare för berörda departement och myndigheter med uppdrag
            att se över aktuell lagstiftning och vid behov föreslå nödvändiga
            ändringar. Gruppen kommer att ledas av en erfaren jurist och uppdraget
            skall vara slutfört senast den 1 oktober i år.
          </note>
          <note type="speaker">
            Anf. 23 GUN HELLSVIK (m):
          </note>
          <note>
            Fru talman! Låt mig först tacka socialministern för svaret, även
            om jag inte tycker mig ha fått något positivt besked.
          </note>
          <note>
            De nya syntetiska drogerna tillverkas, säljs och konsumeras i
            Europa. De är lätta att tillverka, lätta att köpa och lätta att
            konsumera. De lämnar inga fula injektionsmärken, de är rena, de
            ser attraktiva ut och de är prydligt mönstrade. De är i högsta
            grad beroendeframkallande och dödligt farliga.
          </note>
          <note>
            I min interpellation påstår jag att ecstasy har blivit ett naturligt
            alternativ till alkohol. Detta bemöter socialministern med att
            säga: "Dit har vi ännu inte nått, men vi måste självklart motarbeta
            denna utveckling på alla tänkbara sätt så att narkotikan aldrig
            blir ett naturligt inslag i vårt samhälle."
          </note>
          <note>
            Jag utgår från att socialministerns uttalande är ett misstag.
            Socialministerns resonemang ger uttryck för uppfattningen att
            alkohol skulle vara ett naturligt inslag bland unga. Alkoholbruk
            får inte av oss vuxna ses som naturligt och därmed accepteras
            för våra unga. Det jag talar om i min interpellation är att bland
            unga som lockas av alkohol börjar ecstasy ses som ett naturligt
            alternativ. Jag bygger mitt påstående på den kunskap och den erfarenhet
            som finns hos personalen på Maria Ungdom. Färsk statistik från
            Maria Ungdom visar att på två år har antalet unga som kommit dit
            på grund av bruk av ecstasy nästan tredubblats. Bakom dessa siffror
            döljer sig svullna hjärnor, djupa depressioner, armar och ben
            som fastnat i kramp.
          </note>
          <note>
            Socialministern säger att det finns en bred uppslutning bland
            EU:s medlemsstater om ett Early warning system. Det låter bra.
            Men mig veterligen har denna fråga inte tagits upp på något ministerrådsmöte,
            vilket också Anita Gradin beklagar. Kan jag uppfatta socialministerns
            uttalande om den breda uppslutningen som ett löfte om att Sverige
            vid närmast möjliga ministerrådsmöte kommer att driva frågan om
            en skyndsam utveckling av ett Early warning system?
          </note>
          <note>
            I min interpellation pläderar jag för att Sverige påbörjar ett
            lagstiftningsarbete genom vilket vi förbjuder narkotiska preparat
            inom samma grupp, t.ex.
          </note>
          <note>
            amfetamin, men med varierande komponenter - detta för att ligga
            steget före knarkkemisterna i stället för som i dag flera steg
            efter. Socialministern uttrycker stor tveksamhet med hänvisning
            till rättssäkerheten.
          </note>
          <note>
            Vari består rättsosäkerheten i denna typ av lagstiftning, som
            ju faktiskt redan finns i bl.a. Holland och
          </note>
          <note>
            Tyskland?
          </note>
          <note>
            I sitt svar nämner socialministern också att regeringen i går
            beslutade att tillsätta en arbetsgrupp.
          </note>
          <note>
            Vilka konkreta effekter för våra ungas drogvanor förväntar sig
            socialministern av gruppens arbete?
          </note>
          <note>
            I det pressmeddelande som gick ut efter regeringens beslut kan
            jag läsa att det är viktigt att arbetsgruppen studerar hur man
            inom bl.a. EU väljer att hantera frågan om klassificering av de
            nya drogerna.
          </note>
          <note>
            Jag är inte förvånad, men jag är besviken. Detta uttalande är
            ytterligare ett bevis för att Sveriges regering inte tänker vara
            föregångare i kampen mot narkotika.
          </note>
          <note type="speaker">
            Anf. 24 EVA GOËS (mp) :
          </note>
          <note>
            Fru talman! Här ses vi på nästa arena, Margot
          </note>
          <note>
            Wallström.
          </note>
          <note>
            Jag är förälder och bor i Härnösand. Det är många som inte har
            hört talas om GHB här i Stockholm, men det är väldigt vanligt
            förekommande i norr. Vi hade det åttonde fallet av GHB-förgiftning,
            och den personen dog.
          </note>
          <note>
            Användingen av den här drogen, gammahydroxybuturat, går allt
            längre ned i åldrarna. Den används ofta av tonåringar. Jag ser
            det som oerhört viktigt att den på något sätt klassificeras som
            en drog. Jag har lämnat en fråga till Margot Wallström, och jag
            är väldigt glad över att det tillsätts en arbetsgrupp. Men jag
            tror inte att vi får en positiv utveckling på det här området,
            eftersom Läkemedelsverket säger att det är svårt att göra en klassificering.
          </note>
          <note>
            GHB-drogen används av kroppsbyggare, och tillsammans med alkohol
            är den livsfarlig. Man kommer i medvetslöst tillstånd och kvävs
            i sina egna spyor.
          </note>
          <note>
            Flera fall har förts till bl.a. Sundsvalls sjukhus och
          </note>
          <note>
            Övik, med anledning av det här.
          </note>
          <note>
            Det är hur lätt som helst att få tag på GHB. Man går in på Internet.
            Om man söker efter GHB på Internet får man säkert 35 träffar.
            Jag har kontrollerat att så är fallet. Därför menar jag att det
            hör till syntetiska preparat. Det är en blanddrog som man inte
            vet effekten av. Enbart GHB är i och för sig farligt. Men blandar
            man dessutom GHB med sprit, är man ung och inte vet hur man reagerar,
            är det livsfarligt. Det är en livsfarlig drog.
          </note>
          <note>
            Vi har i Miljöpartiet fört fram omvänd bevisföring när det gäller
            kemiska substanser. Innan man släpper ut något på marknaden måste
            man bevisa att det är ofarligt, och det är producenten som måste
            bevisa det.
          </note>
          <note>
            Går det att komma till rätta med det här genom att införa omvänd
            bevisföring?
          </note>
          <note>
            Att ta hand om lagstiftningen på överstatlig nivå tror jag inte
            på, eftersom man i EU är så fruktansvärt drogliberal. Vi har ju
            problem även inom Miljöpartiet med att man är väldigt drogliberal
            i de gröna partierna i EU. Den lagstiftning som vi inför måste
            vara nationell.
          </note>
          <note>
            Jag hade samma frågor som Gun Hellsvik. Vad är det för osäkerhet
            av rättssäkerhetskaraktär? Varför kan man inte förbjuda preparat
            som ingår i en grupp, i ett system?
          </note>
          <note>
            Jag tycker också att det är viktigt att man får en snabbare klassificering.
          </note>
          <note>
            Dessutom vill jag fråga: Vad kom de svenska experterna fram till
            på FN-konferensen i Shanghai?
          </note>
          <note>
            Kom de fram till att man skall ta tag i detta och föra ned det
            på nationell nivå eller till något annat? Av de svar som vi har
            fått från Läkemedelsverket verkar det som om man inte tar den
            här frågan på allvar.
          </note>
          <note type="speaker">
            Anf. 25 Socialminister MARGOT WALLSTRÖM (s):
          </note>
          <note>
            Fru talman! Jag tror att ni har läst svaret som en viss potentat
            läser Bibeln. Jag anser att det här är fråga om narkotikapreparat,
            som måste klassas som sådana. Det är ju därför som vi har tillsatt
            den arbetsgrupp som snabbt - senast till oktober - måste lösa
            det här problemet åt oss. Om en generisk lagstiftning, som juristerna
            säger, leder till en mängd problem med avgränsning osv., får man
            väl visa på vad det gäller.
          </note>
          <note>
            Vi får väga det mot nackdelarna med att ha den lagstiftning som
            vi har i dag, som stämmer för de gamla preparaten men inte för
            de nya.
          </note>
          <note>
            Jag vill att arbetsgruppen snabbt skall lösa detta, så att vi
            kan narkotikaklassa den här typen av preparat. Jag är precis lika
            förskräckt som Gun Hellsvik och Eva Goës över det som nu händer
            och över hur snabbt de här drogerna kommer in. Vi har verkligen
            massor att göra på det här området, och det behövs en bred mobilisering
            från alla inblandade för att möta detta - från polisen, från socialtjänsten
            och från alla dem som jobbar med barn och ungdomar i riskzonen.
          </note>
          <note>
            Vi har alltså inte olika utgångspunkter här, utan utgångspunkten
            är naturligtvis att de här preparaten skall narkotikaklassas.
            Vi skall snabbt som ögat och med hjälp av våra representanter
            se till att få ett system för detta. Det är också därför som vi
            har fattat beslut om den arbetsgrupp som skall förse oss med allt
            nödvändigt underlag.
          </note>
          <note>
            Jag kan också säga till Gun Hellsvik att jag naturligtvis omedelbart
            skall prata med berörda kolleger och se till att den här frågan
            tas upp på lämpligt sätt i
          </note>
          <note>
            EU-sammanhang. Det är en avvägningsfråga vad vi vill att EU skall
            fatta beslut om och vad vi själva skall bestämma. Finns det också
            därvidlag risker och fördelar som vi behöver reda ut?
          </note>
          <note>
            Just den här veckan diskuteras de här frågorna också i FN. De
            behandlas alltså hela vägen från högsta nivå och nedåt.
          </note>
          <note type="speaker">
            Anf. 26 GUN HELLSVIK (m):
          </note>
          <note>
            Fru talman! Det får inte råda något som helst tvivel om att jag
            är övertygad om att socialministern är lika engagerad i kampen
            mot narkotika som jag. Men det räcker inte att ha ett engagemang
            - man måste också vidta konkreta åtgärder. Jag tycker faktiskt
            inte att jag fick något riktigt svar på mina frågor.
          </note>
          <note>
            När det gäller arbetsgruppen undrar jag: Varför skall vi alltid
            börja från början? EU har en svensk kommissionär, Anita Gradin,
            som tillhör samma parti som socialministern. Hon har förslag,
            och hon är förtvivlad över att Sverige inte tar till sig förslagen.
          </note>
          <note>
            I Tyskland och i Holland har man genomfört en lagstiftning. Om
            vi nu måste börja från början, vad är det då för fel på den tyska
            och den holländska lagstiftningen? Vi måste rimligen anse att
            den är fel, om vi själva måste börja från början.
          </note>
          <note>
            Jag kan vidare inte se att det i just denna fråga är något problem
            med graden av överstatlighet. Early warning-systemet bygger på
            att ha samlad information, en utveckling av den verksamhet som
            redan finns i Lissabon men som i dag inte fungerar, bl.a. på grund
            av att man inte använder modern teknik. Man har dålig kommunikation
            med varandra runt om i
          </note>
          <note>
            Europa.
          </note>
          <note>
            Det gäller att bygga upp den här verksamheten för att vi skall
            kunna ge och ta information och snabbt tillämpa den lagstiftning
            som vi förhoppningsvis skall få. Jag anser från mina utgångspunkter
            - och jag utgår från att det är allas uppfattning - att det skall
            vara fråga om en nationell lagstiftning. Det är vi som bestämmer
            vilka narkotiska preparat som skall vara förbjudna i Sverige.
            Men varför skall vi bygga upp egna otillräckliga resurser när
            vi kan arbeta gemensamt inom EU med detta, bl.a. för att få den
            kompetens som behövs på det kemiska området?
          </note>
          <note>
            Även om jag, som sagt, är helt övertygad om socialministerns
            engagemang, anser jag att det inte har visats tillräcklig handlingskraft.
          </note>
          <note type="speaker">
            Anf. 27 EVA GOËS (mp):
          </note>
          <note>
            Fru talman! Tack för svaret! Jag gillar, som sagt,
          </note>
          <note>
            Margot Wallströms engagemang. Men när vi har tagit kontakt med
            Läkemedelsverket har man därifrån sagt att man inte klassar det
            aktuella ämnet som vare sig dopningmedel eller narkotikapreparat
            men att man skall titta på om man klassa det som läkemedel. Det
            här är väldigt besvärligt, eftersom ämnet i fråga finns naturligt
            i människokroppen, men i oerhört små koncentrationer. Intag av
            GHB kan ge centralstimulerande effekt men likväl ha helt motsatt
            verkan. Ämnet är alltså oerhört svårt att definiera.
          </note>
          <note>
            Vi vet att ämnet har fått väldigt allvarliga konsekvenser. De
            första tecknen på biverkningar är att brukaren uppträder stirrigt
            och förvirrat, blir arg, irriterad osv., men allvarligast är medvetslösheten.
            Syftet med intaget av GHB är att få en avkoppling efter det att
            man har varit på gym. Ämnet slår ut alla muskler, även dem som
            skall hålla i gång andningen.
          </note>
          <note>
            FN diskuterar det här i veckan. Läkemedelsverket arbetar med
            möjligheten att klassa drogen för att man skall kunna stoppa importen
            eller få handeln betraktad som olaglig. Men hur kommer vi åt drogen
            när beskrivningen finns på Internet, som är så allmänt utbrett?
            Vi möter ständigt problemet med lättillgängligheten för ungdomar
            i dag. De har ofta en avvikande syn på droger och även på alkohol.
          </note>
          <note>
            Min dotter går nu i klass 9, och hennes klass hade problem i
            årskurs 7. Vi föräldrar har varit enormt indragna i dessa. Barnen
            har haft problem med allvarligt narkotiska preparat, sprit, olika
            blandningar osv. De har en helt avvikande syn på detta. De ser
            inte farorna med drogerna eller nonchalerar dem.
          </note>
          <note>
            Man skulle kanske i det här fallet, som jag tidigare sade, kunna
            använda omvänd bevisföring. Annars blir ämnet kanske inte ens
            klassificerat som läkemedel.
          </note>
          <note type="speaker">
            Anf. 28 Socialminister MARGOT WALLSTRÖM (s):
          </note>
          <note>
            Fru talman! Vi måste nu nog börja från början.
          </note>
          <note>
            Annars blir det här nog obegripligt för de få som lyssnar på
            oss.
          </note>
          <note>
            Jag tycker att det är bra att vi får ett Early warning system
            via EU. Självklart skall vi lyssna på de förslag som Anita Gradin
            har. Vi skall ta dem till oss.
          </note>
          <note>
            Jag säger också till Gun Hellsvik att jag direkt är beredd att
            gå med på hennes krav i det avseendet. Jag måste tala med mina
            berörda kolleger om huruvida jag eller någon av dem formellt skall
            ta upp detta, men naturligtvis skall detta föras upp till diskussion.
          </note>
          <note>
            Vi skall från Sverige se till att befinna oss vid frontlinjen,
            såsom vi ofta har varit i narkotikafrågorna.
          </note>
          <note>
            Vi är inte emot Anita Gradins förslag. Vi tycker att de är bra,
            och vi är för ett Early warning system.
          </note>
          <note>
            Den andra frågan är vår nationella lagstiftning beträffande narkotiska
            preparat. Vi har märkt att den inte räcker till. Den fungerade
            för de gamla preparaten - heroin, opium, kokain osv. - men den
            räcker inte till för de nya syntetiska drogerna. Den är inte tillräckligt
            snabb i de sammanhangen. Vi måste ta upp de exempel på preparat
            som Eva Goës och även Gun
          </note>
          <note>
            Hellsvik i sin interpellation har nämnt.
          </note>
          <note>
            Jag säger då: Om det finns juridiska invändningar mot att tillämpa
            den generiska lagstiftningen, tala då om vari de problemen består
            i! Utred detta snabbt, så att vi kan ändra på vår lagstiftning
            och få med de här drogerna! Jag tycker inte att vi skall gå någon
            ny väg, utan vi måste bestämma oss för hur vi skall hantera de
            nya preparaten. Det är det som det nu handlar om.
          </note>
          <note>
            Senast i oktober skall man vara klar med ett underlag till oss.
          </note>
          <note>
            Avsikten är alltså att ta itu med detta. Det är då också viktigt
            att titta närmare på vad man kan göra i
          </note>
          <note>
            FN-sammanhang. Det är ju bara i internationella sammanhang som
            man kan ta itu med sådana problem som t.ex. Internet skapar. Där
            måste just de här frågorna tas upp och vädras.
          </note>
          <note>
            Detta är vad vi kan åstadkomma förutom narkotikapolitiken i övrigt.
            Politiken måste innefatta allt från information till föräldrar
            - som Gun Hellsvik tidigare förde på tal - till insatser från
            Mariapol till vad skolan och alla andra inblandade måste ta itu
            med.
          </note>
          <note>
            Nu är det på något sätt avgörandets stund. Det farligaste är
            om det skapas en allmän acceptans - om vi börjar tycka att knark
            är okej eller att det är som vilken annan drog som helst. Det
            får vi inte göra. Vi måste upprätthålla det folkliga stöd som
            finns för en mycket restriktiv narkotikapolitik.
          </note>
          <note type="speaker">
            Anf. 29 GUN HELLSVIK (m):
          </note>
          <note>
            Fru talman! Jag ber att få tacka för löftet att Sveriges regering
            kommer att driva frågan om Early warning system. Skälet till att
            jag ställde frågan till justitieministern var just att detta område
            rimligen är en fråga som ligger på hennes bord. Nu hoppas jag
            att socialministern i hennes roll som företrädare för regeringen
            har gett regeringens löfte i denna fråga.
          </note>
          <note>
            Uppgifterna till min andra fråga har jag fått efter samtal med
            Anita Gradin. Den är också en fråga som hon driver, men i detta
            fall för att väcka opinion.
          </note>
          <note>
            Kommissionen har ingen initiativrätt i dessa frågor.
          </note>
          <note>
            Dessutom är detta en nationell fråga. Men Anita
          </note>
          <note>
            Gradin ser problemet och är förtvivlad över att alldeles för
            få länder gör något.
          </note>
          <note>
            Vi måste arbeta snabbt och ta till vara den kunskap som finns
            på andra håll och inte hela tiden börja från början.
          </note>
          <note>
            Jag är glad att socialministern nämnde den diskussion vi tidigare
            har haft om narkotikapolitiken i sin helhet. Det gäller bl.a.
            min propå om att vi snabbt måste få fram information till föräldrarna.
            Den frågan togs upp i en debatt i kammaren i november. Mig veterligt
            har ingenting kommit igång, vilket har gjort att jag - utan att
            ha ett Regeringskanslis resurser bakom mig - har dragit igång
            en sådan verksamhet. Jag har denna vecka, tillsammans med vårdpersonal
            och polis, påbörjat en sådan verksamhet. Det går inte bara att
            prata om att föräldrar skall informeras, utan vi måste prata till
            föräldrarna så att de får informationen.
          </note>
          <note>
            Första mötet i tisdags var lyckat. Vi kommer att sprida informationen
            över hela landet.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1996/97:195 om ungdomars narkotikaproblem
          </note>
          <note type="speaker">
            Anf. 30 Socialminister MARGOT WALLSTRÖM (s):
          </note>
          <note>
            Fru talman! Elver Jonsson har frågat mig vilka åtgärder regeringen
            tänker vidta för att komma till rätta med det ökande missbruket
            bland ungdomar.
          </note>
          <note>
            Som svar på Elver Jonssons fråga vill jag först säga att jag
            delar oron för narkotikautvecklingen bland ungdomar och att jag
            också är beredd att både vidta informationsinsatser och att vidta
            åtgärder för att komma till rätta med det ökade missbruket av
            bl.a.
          </note>
          <note>
            ecstacy bland ungdomar.
          </note>
          <note>
            Efter att ha mött de myndigheter som på något sätt ansvarar för
            att följa utvecklingen, men också i möten med många ungdomar,
            har jag fått bekräftat att det växer fram nya, mer tillåtande
            attityder till narkotika inom vissa ungdomsgrupper. Vi får dock
            inte glömma att en övervägande majoritet av alla ungdomar fortfarande
            tar avstånd från all användning av narkotika.
          </note>
          <note>
            Utvecklingen bland vissa ungdomsgrupper mot en ny mer liberal
            syn på droger som sprids via internationella trender och värderingar
            måste tas på allvar.
          </note>
          <note>
            Nya attityder får fäste i dessa ungdomsgrupper som kan vara svåra
            för vuxenvärlden att påverka. Det ställer nya krav på förhållningssätt
            och på metoder för det förebyggande arbetet.
          </note>
          <note>
            Jag har tagit över ordförandeskapet i den nationella ledningsgruppen
            för alkohol- och drogförebyggande arbete, där 13 myndigheter ingår.
            Till ledningsgruppen avser jag dessutom att knyta en referensgrupp
            med ungdomar för att på så sätt ta till vara ungdomarnas egna
            idéer och synpunkter.
          </note>
          <note>
            Ledningsgruppen har tagit fram en nationell handlingsplan som
            presenterades i juni 1995, och målet för arbetet är bl.a. att
            uppnå en alkohol- och narkotikafri uppväxt för ungdomar. Därmed
            inte sagt att vuxnas narkotikamissbruk skulle vara mindre allvarligt.
          </note>
          <note>
            Jag ser två operativa delmål som jag kommer att föreslå för ledningsgruppen.
            Det ena målet är att motverka en ny narkotikavänlig trend bland
            ungdomar och då särskilt användningen av ecstacy. Det andra delmålet
            är att stoppa användningen av svartsprit bland ungdomar. Svartsprit
            är samlingsbenämningen efter den arbetsgrupp som såg över smuggling
            och hembränning. Då användes benämningen svartsprit.
          </note>
          <note>
            Det kan vara en användbar beteckning.
          </note>
          <note>
            Jag kommer att driva dessa frågorna som socialminister, men det
            är samtidigt viktigt att komma ihåg att grunden för ett framgångsrikt
            förebyggande arbete bör ha sin bas på lokal nivå. Kommunerna bör
            utveckla lokala handlingsplaner som tar till vara det engagemang
            som finns bland ungdomar, föräldrar, politiker, skola och andra
            som möter barn och ungdomar.
          </note>
          <note>
            På den nationella nivån är det Folkhälsoinstitutet som har i
            uppdrag att samordna och utveckla de förebyggande insatserna.
          </note>
          <note>
            Åtgärderna för att motverka att barn och ungdomar dras in i missbruk
            och kriminalitet är också en viktig del av det brottsförebyggande
            arbetet. Där är det av avgörande betydelse att tidigt upptäcka
            och reagera på tecken på negativ utveckling. Regeringen har genom
            det nationella brottsförebyggande programmet tagit initiativ till
            att stärka de brottsförebyggande insatserna. Den kommitté som
            tillsattes när programmet presenterades arbetar bl.a. med att
            sprida kunskap om brottsförebyggande arbete och stödja brottsförebyggande
            projekt.
          </note>
          <note>
            Med hjälp av närpolisreformen har också skapats bättre förutsättningar
            för polisen att bekämpa gatulangning och att arbeta förebyggande,
            t.ex. genom att identifiera och få kontakt med ungdomar i riskzonen
            för att dras in i missbruk och kriminalitet.
          </note>
          <note>
            Jag vill också nämna betydelsen av att begränsa tillgängligheten
            av narkotika genom ett aktivt internationellt samarbete mot produktion
            och handel med narkotika.
          </note>
          <note>
            Regeringen både vill och kommer att genomföra informationsinsatser
            och vidta andra åtgärder för att komma till rätta med det ökade
            missbruket bland ungdomar. Svaret på Elver Jonssons båda frågor
            är ja.
          </note>
          <note>
            Den nationella ledningsgruppen för alkohol- och drogförebyggande
            arbete får en betydelsefull roll.
          </note>
          <note>
            Slutligen kan jag konstatera att vi måste upprätthålla den breda
            folkliga förankringen för vår narkotikapolitik som vi har i dag.
            Det gör vi bäst med hjälp av ett konsekvent genomförande av vår
            narkotikapolitik.
          </note>
          <note type="speaker">
            Anf. 31 ELVER JONSSON (fp):
          </note>
          <note>
            Fru talman! Jag tackar statsrådet för svaret på min interpellation.
            I fråga om ambitionsnivån är svaret från socialministern positivt.
            Men jag tycker svaret brister i precision i fråga om vilka åtgärder
            som avses och vilka konsekvenser ministerns klara antinarkotiska
            ställningstagande skall kunna få.
          </note>
          <note>
            Narkotikamissbruket ökar. De nästan dagliga rapporterna - inte
            minst av missbruket av ecstacy - finns som betydande markeringar
            av omfattningen. Det finns en hotbild av narkotikamissbruket som
            är alarmerande. Missbruket går ned i åldrarna. I den tidigare
            debatten hörde vi att detta gäller över hela linjen.
          </note>
          <note>
            Vi behöver både analysen men också att komma fram till förslag
            till åtgärder. Jag tror inte att man skall bortse i analysen från
            att missbruket ofta kombineras med annat, ofta omgärdat med kriminalitet.
          </note>
          <note>
            Missbrukets omfattning beror i hög grad också på attityder som
            samhället och vuxenvärlden har. Är de oklara och otydliga, finns
            det ett större utrymme för att komma in i en missbruksmiljö. Okunnigheten
            är en annan sak. De beryktade rejvfesterna har en icke obetydlig
            del i varför utvecklingen har gått åt det håll som det har gjort.
          </note>
          <note>
            Jag skulle vilja lägga till följande - även om det inte direkt
            hör till debatten. Etableringen och ökningen av alkoholutbudet
            under flera år har säkerligen sin andel. Vi har haft 8-9 % ökning
            av antalet utskänkningsställen per år. Den senaste årstakten är
            uppe i
          </note>
          <note>
            17 %, dvs. dubbelt så många. Takten accelererar.
          </note>
          <note>
            Det finns en ambition hos statsrådet i fråga om åtgärder. Hon
            ser allvarligt på den negativa utvecklingen. Det har jag redan
            sagt uppskattande ord om. Men det finns även ett problem i det
            statsrådet redovisade att här skall 13 myndigheter samordnas.
            Statsrådet skall leda denna samordning - det är i och för sig
            bra.
          </note>
          <note>
            Men bara omfånget av den organisatoriska bilden gör det hela
            ganska tungt och trögt. Om jag minns rätt kom det till ytterligare
            en arbetsgrupp i går. Samordningen tar så mycket tid att det operativa
            blir lidande.
          </note>
          <note>
            Jag vet inte vilka grupper vi skall styra bort. Men det gäller
            att det inte bara blir handlingsplaner och diskussioner om möten,
            utan att komma vidare till den bas som statsrådet sade är viktig.
          </note>
          <note>
            Jag delar uppfattningen att vi måste komma ned på basplanet.
            Men jag tror vi måste sätta ett hårdare tryck på kommunerna att
            lägga upp seriösa planer i fråga om drogbruk och drogmissbruk
            och att komma fram till förslag till konkreta åtgärder.
          </note>
          <note>
            Här har vi en rad instanser, både de institutionella och de mer
            folkliga. Men jag tror att det behövs litet tydligare signaler.
            Statsrådet är i sina bästa ögonblick mycket tydlig. Men signalerna
            borde kanske upprepas med högre intensitet än vad som är fallet.
            Margot
          </note>
          <note>
            Wallströms klara besked om att narkotika inte hör hemma i vårt
            samhälle borde få mer genomslag rakt över. Det finns områden där
            det sviktar, t.ex. på området droger i trafiken, där man inte
            är lika självklart alkoholnegativ som Socialdepartementet är.
          </note>
          <note>
            Jag skulle vilja att statsrådet, för att uttrycka det enkelt,
            drog på litet mer gas i dessa frågor. Jag har ingen invändning
            mot färdriktningen. Men det är fortfarande för svagt genomslag
            när det gäller det som behöver göras.
          </note>
          <note type="speaker">
            Anf. 32 Socialminister MARGOT WALLSTRÖM (s):
          </note>
          <note>
            Fru talman! Det är svårt att räcka till ibland, Elver
          </note>
          <note>
            Jonsson. Man känner att man skulle vilja helst på heltid ägna
            sig åt enbart den frågan. Den skulle kanske rent utav kräva att
            man fick göra det dygnet runt, eftersom det är så angeläget.
          </note>
          <note>
            Jag vill i varje fall vara tydlig om inriktningen. Jag kommer
            att signalera till ledningsgruppen om de två operativa delmålen
            och säga: Nu samlar vi insatserna kring dessa två. Det ena är
            de nya drogerna, dvs. att det har blivit mer narkotikavänligt
            bland ungdomar.
          </note>
          <note>
            Vi måste se till att få bort ecstasy och andra syntetiska droger.
            Det andra är svartsprit.
          </note>
          <note>
            Vi har en hel rapport som nu är ute på en remissrunda. Där har
            vi en lång katalog av åtgärder. Det som är vitsen med att jag
            tar över ordförandeskapet i den nationella ledningsgruppen är
            att de berörda kan få direkt besked från regeringen om vad det
            är som gäller. De kan sedan gå tillbaka och signalera lokalt.
          </note>
          <note>
            Det är där jobbet måste göras. De kan gå tillbaka och säga: Nu
            har vi direktorder om att det är detta som skall prioriteras.
            Man kan sedan ta itu med det.
          </note>
          <note>
            Jag tror också att vi kommer att behöva skicka ut en del projektstöd
            och annat ekonomiskt smörjmedel för att få det att fungera riktigt
            väl. Men jag gillar inte att man har för mycket av byråkrati.
            Jag vill att det skall hända någonting. Det var därför som jag
            såg en fördel i att jag själv tar över ordförandeskapet. Då blir
            det en direktkanal till regeringen. Jag tror att man då kan få
            en effekt snabbare.
          </note>
          <note>
            Det känns ibland väldigt frustrerande. Det är på den lokala nivån
            som jobbet till stor del måste göras.
          </note>
          <note>
            Vi skall förstås se till att lagstiftning och annat och den internationella
            samordningen fungerar. Men det är ute bland föräldrar, skolpersonal,
            närpolis och andra parter som väldigt mycket av initiativet måste
            finnas. Vi måste jobba intensivt med kommunerna.
          </note>
          <note>
            Har jag synts för litet i den här frågan skall jag ta åt mig
            det, och jag får bli ännu bättre. Den här frågan kräver det. Jag
            uppskattar ett samarbete över partigränserna. Jag tycker inte
            att vi behöver vara oeniga om detta. Här måste vi hålla ihop om
            vi skall lyckas att ta itu med problemet.
          </note>
          <note type="speaker">
            Anf. 33 ELVER JONSSON (fp):
          </note>
          <note>
            Fru talman! Jag uppskattar socialministerns vilja att ta till
            sig synpunkter. När vi dessutom i sak är i grunden överens blir
            vår diskussion här inte av den polemiska arten. Att skära i byråkratin
            tycker jag är alldeles utmärkt. Jag ger full support till det.
            Socialministern har en god insikt när hon kopplar till frågor
            om svartsprit, för att inte säga till hela alkoholområdet. Det
            har stor del i att narkotikamissbruket ökar.
          </note>
          <note>
            Jag är medveten om att statsrådets dyra tid inte kan räcka till
            allting. Men ibland kan tydligheten ersätta många arbetstimmar
            i sammanträden.
          </note>
          <note>
            Det som bekymrar mig, och som jag vill skicka med, är att allt
            färre skolungdomar får den information de borde ha. Okunnigheten
            är det som stör och besvärar mycket. Det sägs att två av tre barn
            i årskurs
          </note>
          <note>
            6, som står på tröskeln att bli tonåring och börja högstadiet,
            inte har fått någon undervisning om drogerna, utan enbart någon
            enstaka timme. Då ser vi också besparingspolitiken från sin sämsta
            sida i öppen dagen.
          </note>
          <note>
            Den utarmning som har skett när det gäller t.ex. de
          </note>
          <note>
            ANT-konsulenter som förut fanns på länsskolnämnderna, och som
            arbetade med bred droginformation ute i skolklasser och framför
            allt stimulerade lärarna, är väldigt olycklig. Många län har inte
            ens ANT-
          </note>
          <note>
            informatörer som kan garantera att denna information finns i
            skolan. Det har visat sig att allt färre får den informationen.
          </note>
          <note>
            Detta är naturligtvis väldigt olyckligt. Jag skulle önska att
            socialministern vid någon regeringslunch samtalade med Utbildningsdepartementets
            chef, justitieministern och andra. Det behövs att man på bred
            front tar ett samlat grepp. Verbalt tror jag att regeringen är
            samstämd, och att vi är det här i riksdagen.
          </note>
          <note>
            Men det gäller att få det operativt så starkt som möjligt. Jag
            tror att socialministern inte har någon annan mening. Det vore
            bra om det annonserades att också vi på lokalt plan ute i kommunerna
            kände att vi hade ett tryck på oss från högsta regeringsinstans.
          </note>
          <note type="speaker">
            Anf. 34 Socialminister MARGOT WALLSTRÖM (s):
          </note>
          <note>
            Fru talman! Då får vi åstadkomma det ännu tydligare än hittills.
            Jag har mitt första möte inom kort med den nationella ledningsgruppen.
            Jag har förstås också sett det som en bra avstamp för arbetet.
          </note>
          <note>
            Jag håller med det Elver Jonsson säger om ANT-
          </note>
          <note>
            undervisningen. Jag kan direkt säga att det är ett område som
            jag menar behöver ha stimulans och förmodligen en del pengar för
            att det skall fungera. Men allt är inte en fråga om mer pengar.
            En bättre samverkan och mer av förebyggande arbete kan vara viktiga
            lokala insatser. Men jag håller med Elver Jonsson att detta är
            ett område där vi måste bli mycket bättre. Det kravet borde vi
            kunna möta.
          </note>
          <note type="speaker">
            Anf. 35 ELVER JONSSON (fp):
          </note>
          <note>
            Fru talman! Jag skall fatta mig mycket kort. Jag tackar för den
            kompletteringen och med litet av hejarop vill jag säga: Ske som
            socialministern sagt!
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1996/97:205 och 218
          </note>
          <note>
            om våld mot kvinnor
          </note>
          <note type="speaker">
            Anf. 36 Socialminister MARGOT WALLSTRÖM (s):
          </note>
          <note>
            Fru talman! Karin Pilsäter har frågat vilka åtgärder jag planerar
            för att förstärka skyddet och säkerheten för kvinnor som utsätts
            för våld inom familjen, och då särskilt insatser för att kunna
            stödja kvinnor med begränsat nätverk och/eller har språksvårigheter.
          </note>
          <note>
            Vidare frågar Karin Pilsäter om när konkreta åtgärder kommer
            från regeringen utifrån Kvinnovåldskommissionens förslag.
          </note>
          <note>
            Eva Flyborg har frågat om regeringen avser att öka stödet till
            forskningen kring våld mot kvinnor och om regeringen avser att
            intensifiera arbetet med att öka kunskaperna bland de personalgrupper
            som bemöter dessa kvinnor.
          </note>
          <note>
            Jag besvarar interpellationerna i ett sammanhang.
          </note>
          <note>
            Bakgrunden till Karin Pilsäters frågor är de tragiska händelser
            som ägt rum på senare tid där unga kvinnor med invandrarbakgrund
            fallit offer för mord eller utsatts för mordförsök av manliga
            familjemedlemmar.
          </note>
          <note>
            Våldet mot kvinnor kan givetvis inte accepteras under några som
            helst omständigheter. Samhällets grundläggande värderingar gäller
            oss alla. De våldshandlingar som Karin Pilsäter tar upp har väckt
            många frågor. I februari bjöd Leif Blomberg och
          </note>
          <note>
            Ulrica Messing in till en hearing för att belysa orsakerna till
            våldsdåden och för att skapa en dialog om integration och jämställdhet.
            Diskussionen visade på frågornas komplexitet och behovet av ett
            tålmodigt arbete för att skapa allas delaktighet i samhället och
            främja möjligheterna till egen försörjning.
          </note>
          <note>
            Inom regeringen pågår olika verksamheter som syftar till att
            förbättra integrationen. Det finns medel avsatta för insatser
            i utsatta bostadsområden. Det pågår en översyn av lagen mot etnisk
            diskriminering.
          </note>
          <note>
            I höst kommer regeringen att i en integrationspolitisk proposition
            presentera ytterligare ett antal insatser.
          </note>
          <note>
            Under senare år har flera åtgärder vidtagits för att motverka
            våld mot kvinnor och för att stödja, hjälpa och skydda utsatta
            kvinnor. Bland dessa åtgärder kan nämnas lagstiftningsåtgärder,
            t.ex. höjda straffskalor för ett antal vålds- och sexualbrott.
            Satsningar har gjorts på förebyggande åtgärder, t.ex. genom fortbildning
            av personal som kommer i kontakt med utsatta kvinnor. Förbättringar
            av skyddet för de kvinnor som utsatts för våld eller riskerar
            att utsättas för våld har gjorts. Bl.a. har larm och annan teknisk
            utrustning tagit fram i s.k. trygghetspaket. De åtgärder som vidtas
            för att generellt förbättra stödet till brottsoffer kommer naturligtvis
            också utsatta kvinnor till del.
          </note>
          <note>
            Kvinnojourerna har under senare år fått utökat statligt stöd.
            Försöksverksamhet med lokalt utvecklingsarbete har på regeringens
            initiativ genomförts i syfte att få fram modeller för ett förbättrat
            samarbete mellan myndigheter och mellan myndigheter och frivilliga
            organisationer. Regeringen har nyligen lämnat stöd till en bred
            informationskampanj i Stockholmsregionen i syfte att förebygga
            våld mot kvinnor.
          </note>
          <note>
            Regeringen har också avsatt medel genom Allmänna arvsfonden för
            att förebygga våld mot unga kvinnor, genom vilka unga kvinnor
            med invandrarbakgrund skall uppmärksammas särskilt.
          </note>
          <note>
            Ansträngningarna för att på olika plan motverka våldet mot kvinnor
            samt förstärka skyddet och säkerheten för kvinnor som utsätts
            för våld inom familjen måste fortsätta. När det gäller detta arbete
            har Kvinnovåldskommissionens slutbetänkande Kvinnofrid
          </note>
          <note>
            (SOU 1995:60) stor betydelse. I betänkandet läggs bl.a. fram
            förslag om lagstiftning, forskning, statistik, informationsinsatser
            och stöd till kvinnojourer.
          </note>
          <note>
            Kommissionen tar också upp frågor om hur myndigheter inom socialtjänsten,
            hälso- och sjukvården samt rättsväsendet skall handlägga ärenden
            med anknytning till våld mot kvinnor och om hur kunskap och kompetens
            skall höjas bland dem som arbetar med sådana ärenden. Kvinnovåldskommissionens
            förslag bereds för närvarande inom Regeringskansliet i nära samarbete
            mellan Social-, Arbetsmarknads- och Justitiedepartementet. Avsikten
            är att under hösten 1997
          </note>
          <note>
            lägga fram en samlad proposition.
          </note>
          <note>
            Ett av kommissionens förslag har redan genomförts genom att regeringen
            varit med om att finansiera uppbyggnaden av Rikskvinnocentrum
            i Uppsala.
          </note>
          <note>
            Rikskvinnocentrum arbetar med kvinnor som misshandlats och våldtagits.
            Andra huvuduppgifter för centret är forskning, utbildning och
            information. Intresset för Rikskvinnocentrum är stort, och erfarenheterna
            från verksamheten mycket goda. Jag ser gärna att erfarenheterna
            därifrån sprids till andra landsting.
          </note>
          <note>
            När det gäller forskning om våld mot kvinnor bör det stöd som
            ges via Brottsofferfonden nämnas. Flera av de projekt som fonden
            har gett pengar till är inriktade på våld mot kvinnor i nära relationer.
          </note>
          <note>
            Socialtjänsten insatser är betydelsefulla för att ge stöd åt
            utsatta kvinnor. I propositionen om ändringar i socialtjänstlagen
            framhålls särskilt vikten av information, samverkan mellan myndigheter
            och stöd till frivilliga organisationer.
          </note>
          <note>
            Jag vill slutligen nämna den pågående utredningen inom Utrikesdepartementet
            som har till uppgift bl.a.
          </note>
          <note>
            att kartlägga hur vanligt det är att utländska medborgare, företrädelsevis
            kvinnor, utsätts för övergrepp i s.k. anknytningsärenden och hur
            vanligt det är att en och samma person gör sig skyldig till upprepade
            övergrepp.
          </note>
          <note type="speaker">
            Anf. 37 KARIN PILSÄTER (fp):
          </note>
          <note>
            Fru talman! Jag vill tacka socialministern för svaret. Jag tycker
            att det är viktigt att redan från början påpeka att detta inte
            är en fråga där vi har olika ambition eller mål. Det handlar om
            att vi gemensamt skall försöka komma så långt det bara går i varje
            givet ögonblick. När det dyker upp händelser som för upp frågan
            om våld mot kvinnor på dagordningen är det viktigt att tänka på
            att våldet mot kvinnor är globalt -
          </note>
          <note>
            det pågår hela tiden, överallt och alltid. Män slår kvinnor och
            barn oavsett kultur, bakgrund eller land.
          </note>
          <note>
            Det finns några missförstånd, eller myter, som kommit fram. Den
            ena är att detta skulle handla om någon speciell invandrarkultur,
            och att man särskilt inom islam skulle tycka att det här är ett
            acceptabelt beteende. Den andra är att det skulle vara den ökade
            jämställdheten mellan kvinnor och män som leder till mer våld.
          </note>
          <note>
            Det är viktigt att tänka på att det faktiskt bara är
          </note>
          <note>
            15 år sedan som våld mot kvinnor i Sverige föll under allmänt
            åtal, och inte längre ansågs vara en privatsak.
          </note>
          <note>
            Så sent som i min egen barndom var det inte heller straffbart
            för en man att våldta sin hustru. 1864 försvann mannens rätt att
            aga sin hustru i Sverige. Detta visar att denna problemställning
            knappast är ny. Den är ingenting som har växt fram i takt med
            att vi fått ett jämställt samhälle.
          </note>
          <note>
            Jag var inte själv med i Peking, men jag har förstått att en
            av de mest diskuterade frågorna kvinnor emellan på Världskvinnokonferensen
            var just mäns våld mot kvinnor. Konferensen slog också fast att
            våld mot kvinnor skall fördömas alldeles oavsett kultur och sedvänjor.
            Benazir Bhutto förde t.ex. särskilt fram att det inte är så att
            man tolererar våld mot kvinnor inom islam.
          </note>
          <note>
            Jag tackar som sagt ministern för svaret, men jag vill ändå gå
            tillbaka till min första fråga om vilka åtgärder regeringen planerar.
            Jag tycker nämligen inte att svaret på den var tillräckligt konkret.
            Några frågor som vi från Folkpartiet tidigare har fört fram som
            nödlösningar när det gäller skydd och säkerhet inom familjen är
            att fler kvinnor skall kunna få ett skyddspaket, och i allra värsta
            fall en personlig livvakt.
          </note>
          <note>
            Frågan om vård och behandling för förövaren, mannen, måste också
            lyftas fram, bl.a. av den enkla orsaken att kvinnor sedan generationer
            nedärvt beteendet att ta ansvar för människor i sin omgivning
            -
          </note>
          <note>
            även för förövaren. Ända till dess att kvinnan vet att någon
            annan tar hand om den här karlen kan det vara väldigt svårt för
            henne att släppa taget, göra en anmälan och föra fram sin sak.
            Hon känner att hon måste ta ett ansvar för sin man, eller före
            detta man.
          </note>
          <note>
            Den andra frågan, om stöd för kvinnor med begränsat nätverk,
            och särskilt de med språksvårigheter, hittar jag heller inget
            riktigt konkret svar på. Jag skulle vilja att socialministern
            utvecklar regeringens svar på frågan och tankar om att hjälpa
            personalen.
          </note>
          <note>
            Det finns säkert en god vilja bland personalen, men ibland kanske
            kunskap och kulturkompetens saknas.
          </note>
          <note>
            Framför allt kan tolksituationen och språksvårigheterna innebära
            problem.
          </note>
          <note type="speaker">
            Anf. 38 EVA FLYBORG (fp):
          </note>
          <note>
            Fru talman! Även jag tackar för svaret, men konstaterar att jag
            inte är riktigt nöjd med det. Jag tycker att svaren i alldeles
            för stor utsträckning härrör från den förra regeringens initiativ
            - den regering där
          </note>
          <note>
            Bengt Westerberg var socialminister. Den nuvarande regeringen
            verkar vara litet grand utan egna visioner och idéer om hur arbetet
            skall fortsättas.
          </note>
          <note>
            Trots att samhället har vidtagit ett stort antal åtgärder under
            senare år är det dolda våldet omfattande.
          </note>
          <note>
            Enligt polisens egna beräkningar går det tre icke anmälda brott
            på varje synlig anmälan. I Sverige dör som bekant varje vecka
            i genomsnitt en kvinna som en direkt följd av misshandel.
          </note>
          <note>
            Åtgärder för att komma till rätta med våldet berör av naturliga
            skäl i första hand de utsatta kvinnorna och deras barn samt de
            män som utövar våldet. Men jag tror att man i åtgärderna i större
            utsträckning måste betrakta orsakerna till att våld mot kvinnor
            uppstår. Det handlar bl.a. om samhällets och de enskilda människornas
            allmänna kvinnosyn och om förlegade uppfattningar om kvinnorollen.
          </note>
          <note>
            Det handlar om någonting som vi kallar för attityder - ungefär
            samma sak som jag brukar tala om när det gäller företagarklimat.
            Men vad är då klimat och attityder? Ja, det kan gälla t.ex. att
            ha kraft och mod att genomföra en pappamånad. Nu har regeringen
            sänkt bidragsdelen för de pappor som stannar hemma.
          </note>
          <note>
            Det är ett exempel på hur man gör det svårare för pappor att
            vara hemma. Kvinnlig värnplikt kan vara en annan sådan attitydfråga.
            Vad har staten Sverige för syn på sina kvinnor? Duger de till
            att försvara
          </note>
          <note>
            Sverige eller inte? Löneskillnader i arbetslivet är också någonting
            konkret där man kan titta på attitydskillnaden mot män och kvinnor.
          </note>
          <note>
            Jag brukar ibland försöka göra bilder för mig själv för att lättare
            förstå svåra problem. Det här ser ut ungefär som när jag är på
            landet och repar ljung. Alla vet att det är ganska lätt att få
            tag i själva ljungblomman och få bort den, men det är rottrådarna
            under alltihop som är det svåra. Det är det som egentligen är
            problemet. Det är samma sak med attityder: De är svårgripbara,
            men de måste angripas på alla sätt vi kan.
          </note>
          <note>
            En rottråd som jag kan nämna är ett kvinnovåldsseminarium som
            Folkpartiet anordnade i går. Där gavs exempel på hur en nämndeman
            hade anfört förmildrande omständigheter när en man hade våldtagit
            en kvinna. Nämndemannen sade: Men hon blev ju i alla fall inte
            med barn. Detta anförde han som en förmildrande omständighet vid
            en våldtäkt.
          </note>
          <note>
            Ministern hänvisar i svaret till forskningen på
          </note>
          <note>
            Rikskvinnocentrum i Uppsala, och säger:
          </note>
          <note>
            "Jag ser gärna att erfarenheterna därifrån sprids till andra
            landsting."
          </note>
          <note>
            Det är ju bra. Men hur då? Jag tycker att detta verkar litet
            väl passivt. På vilket sätt avser ministern att aktivt stödja
            spridningen till andra delar av landet?
          </note>
          <note>
            Det skulle jag gärna vilja veta.
          </note>
          <note>
            På en annan rad i svaret säger ministern att när det gäller forskningen
            av våld mot kvinnor bör det stöd som ges via Brottsofferfonden
            nämnas. Jag tycker inte att det här räcker. Jag efterlyser ett
            samlat grepp och en klar strategi för hur man vill gå vidare.
            De misshandlade kvinnorna är ofta utsatta för ett multitrauma.
          </note>
          <note>
            Nästan 80 % av de som misshandlas våldtas dessutom. Från polisens
            och socialtjänstens sida menar man att de uppvisar samma postsyndrom
            som t.ex.
          </note>
          <note>
            tortyroffer.
          </note>
          <note>
            Detta är ett problem för oss som är ansvariga politiker i samhället.
            Att vi har 43 % kvinnor i riksdagen och nästan 50 % i regeringen
            är ingen framgång i sig, om vi samtidigt döljer en stor social
            misär för kvinnorna i Sverige.
          </note>
          <note type="speaker">
            Anf. 39 GULLAN LINDBLAD (m):
          </note>
          <note>
            Herr talman! Jag tycker att det är väldigt bra att två unga kvinnor
            - 60-talister förmodar jag - har tagit upp dessa mycket viktiga
            frågor. Det vill jag säga som en äldre kvinna i sammanhanget.
            Jag tycker också att vår unga socialminister faktiskt har en hel
            del bra idéer och har gjort en ganska fyllig redovisning av allt
            det arbete som pågår. Vidare vill jag betona att detta inte är
            någon partiskiljande fråga, utan här har vi alla ett ansvar från
            alla partier att dra åt samma håll. Detta är en fråga där alla
            kvinnor från alla riksdagspartier genom åren har haft ett fint
            samarbete. Så hoppas jag att vi skall kunna göra även i fortsättningen.
            Jag tycker att det är viktigt att de unga kvinnorna är påstridiga,
            och jag kan hålla med om mycket av vad de säger.
          </note>
          <note>
            När det gäller de frågor som Karin Pilsäter har tagit upp, våldet
            mot unga kvinnor med invandrarbakgrund, har vi alla varit förtvivlade
            och upprörda över vad som skett. Invandrar- och flyktingfrågorna
            har vi i socialförsäkringsutskottet. Nu har en del mindre invandrarvänliga
            personer fått vatten på sin kvarn, och vi har fått många samtal
            och brev där man säger: Se här nu vad som händer med vårt fina
            Sverige när det kommer in människor från andra kulturer!
          </note>
          <note>
            Där håller jag naturligtvis inte med. Här är det viktigt att
            vi motarbetar allt våld mot kvinnor.
          </note>
          <note>
            Jag understryker allt vad socialministern säger i svaret, att
            våldet mot kvinnor inte kan accepteras under några som helst omständigheter
            och att samhällets grundläggande värderingar gäller oss alla.
          </note>
          <note>
            Det är naturligtvis viktigt att vi betonar för våra invandrare
            vikten av att de accepterar vårt lands lagar och åtminstone respekterar
            vårt levnadssätt utan att vi på något sätt nedvärderar deras kultur.
          </note>
          <note>
            Hur svårt måste det ändå vara för de unga invandrarkvinnor som
            kanske trängs mellan två skilda kulturer! De möter i skolan och
            i samhällslivet i Sverige en värld, och sedan har de en kanske
            helt annan kultur i familjekretsen. Då är det viktigt att de känner
            att de har vårt stöd så att de verkligen kan känna sig så trygga
            som möjligt i vårt samhälle. Jag förstår att det kan vara svårt
            för många invandrarfamiljer med bristande språkkunskaper att komma
            till tals och med ord förklara vad man menar. Då blir det gärna
            - och detta gäller naturligtvis även medborgare i vårt land -
            så att om man har kommunikationssvårigheter är det ofta nävrätten
            som gäller. Därför är det viktigt att vi alla engagerar oss i
            integrationsarbetet, att vi på alla sätt förstärker kunskaperna
            i svenska och att vi även på det nu aktuella området på olika
            sätt arbetar för fler jobb, för arbetslösheten har naturligtvis
            en stor betydelse i sammanhanget.
          </note>
          <note>
            Slutligen vill jag bara understryka att de saker som har gjorts
            är bra, men att man kanske kan göra det med ännu större engagemang.
            Det engagemanget har socialministern som stöd. Vi här representerar
            åtminstone två partier, och jag tror att alla riksdagens kvinnor
            står bakom dessa strävanden.
          </note>
          <note type="speaker">
            Anf. 40 Socialminister MARGOT WALLSTRÖM (s):
          </note>
          <note>
            Herr talman! Så känns det verkligen också. Detta förenar kvinnor
            från olika politiska partier. Vi behöver ha en bred politisk enighet
            i denna fråga och måste vara mycket tydliga. Det är oppositionens
            roll att trycka på regeringen för att regeringen skall göra ännu
            mer och intensifiera sina insatser. Jag har försökt att redovisa
            att det görs en hel del. Det pågår ute i landet väldigt mycket
            verksamhet som är bra, som kan behöva fortsatt stöd och som kan
            utvecklas på olika sätt.
          </note>
          <note>
            Jag förstår att det är frestande för folkpartisterna att betrakta
            det som att historien började med Bengt
          </note>
          <note>
            Westerberg på Socialdepartementet. Men så var det inte. Jag var
            själv jämställdhetsminister åren 1991-
          </note>
          <note>
            1994, och jag känner igen många av frågorna från den tiden. Då
            antog vi jämställdhetslagstiftningen och satte i gång många av
            de projekt som rör säkerhet för kvinnor. Vi införde t.ex. livvaktsskydd
            och trygghetspaket. Det tog vi initiativ till redan då eftersom
            det var mycket aktuellt - vi hade en rad uppmärksammade fall.
          </note>
          <note>
            Det ställdes en fråga här om just livvaktsskydd och trygghetspaket.
            Nu är detta justitieministerns område, men jag vet att livvaktsverksamheten
            fortsätter på permanent basis efter att ha varit försöksverksamhet.
            Det är möjligt att den skall behöva utökas, men jag antar att
            det i hög grad är en ekonomisk fråga huruvida man kan göra det.
            Vi tycker att det är en bra verksamhet och att det är viktigt
            att den permanentas.
          </note>
          <note>
            Sedan får vi bedöma frågan i budgetsammanhang.
          </note>
          <note>
            Trygghetspaket finns tillgängliga vid alla polismyndigheter i
            landet. Även där kan det vara fråga om eventuellt tillskott.
          </note>
          <note>
            Det känns litet frustrerande att behöva hänvisa till att vi just
            nu arbetar med att följa upp alla förslag, som är offensiva och
            bra och som man kan arbeta vidare med utifrån Kvinnovåldskommissionens
            betänkande. Men jag måste upprepa att det under hösten kommer
            en samlad proposition. Vi bearbetar nu alla förslagen på olika
            sätt. Vi får återkomma med en del preciseringar. Jag kan också
            säga att man redan nu borde kunna göra mer. Det gäller utbildning
            av personal. Den behöver naturligtvis stöd och hjälp. Nu vet ni
            också att det i samband med utfrågningen aviserades att det finns
            2 miljoner kronor i Allmänna arvsfonden för projekt som bl.a.
            kan handla om dessa saker. Det är viktigt att uppmuntra organisationer
            att söka stöd ur
          </note>
          <note>
            Allmänna arvsfonden för att få modeller för hur man skall göra
            på bästa sätt. Det handlar också om att sprida erfarenheter från
            Rikskvinnocentrum. Det är jätteviktigt. Där behövs både möjlighet
            att ta emot studiebesök, för det är många som vill komma dit och
            se hur man arbetar där, och instrument för att dokumentera det
            som görs och se till att det sprids ut i landet.
          </note>
          <note>
            Vi har den 8 mars talat om dessa frågor då detta var temat för
            den internationella kvinnodagen här. Vi har påpekat hur viktigt
            det är med samverkan. Lokalt behöver man se det som en treklöver
            mot kvinnovåld, som justitieministern sade, bestående av polis,
            sjukvård och socialtjänst. Man måste också mobilisera organisationerna
            på ett effektivare sätt. Här kan vi säkert göra mycket mer.
          </note>
          <note>
            På en del punkter måste jag säga att vi återkommer i propositionen.
            Jag håller med om väldigt av vad som sagts här. Det är bra om
            vi kan gå hand i hand för att se till att vi motverkar våldet
            mot kvinnor och kan uppnå kvinnofrid.
          </note>
          <note type="speaker">
            Anf. 41 KARIN PILSÄTER (fp):
          </note>
          <note>
            Herr talman! Det kan så klart för en folkpartist kännas frestande
            att särskilt lyfta fram de beslut som lyckades fattas med en liberal
            socialminister och jämställdhetsminister. Det kan också vara så
            att det för den som 1991 kom in i riksdagen är frestande att ha
            det som en historisk brytpunkt. Sedan århundraden tillbaka har
            det ju handlat om att flytta fram positionerna. Det är därför
            jag tycker att det är så viktigt att påpeka att frågan om våld
            mot kvinnor och barn inte handlar om att vi får ett jämställt
            samhälle. Det är ju bristen på jämställdhet som gör att det förekommer
            så mycket våld. Människor som har lika värde och lika position
            i förhållande till varandra löser inte problemen på det sättet,
            utan man talar om saken. Det handlar, som Eva Flyborg lyfte fram
            här, om attityder.
          </note>
          <note>
            Små pojkar får redan från början lära sig att man inte slår dem
            som är mindre och att man inte slår dem som har glasögon. Men
            man får uppenbarligen inte lära sig tillräckligt på djupet att
            man inte slår sin fru eller sin f.d. fru.
          </note>
          <note>
            Alla har rätt till integritet och kvinnofrid. Ofta låter det
            i debatten som om det fanns öppna synsätt inom vissa invandrarkulturer
            att kvinnor inte har rätt till integritet och frid för sin kropp.
            Så är det inte. När man hamnar i väldigt pressade situationer
            och nya svåra lägen kan den kvinnosyn som kanske är mer kontrollerande
            och förtryckande lättare slår över i våld än i annat fall. Men
            våld kan aldrig accepteras.
          </note>
          <note>
            Jag vill verkligen lyfta fram detta när det gäller inte bara
            invandrarkvinnor utan kvinnor över huvud taget som har ett begränsat
            nätverk, som lever isolerade, i ett utanförskap och som kanske
            inte har det stöd utanför familjen som de skulle behöva för att
            kunna bryta sig loss och göra sig fri från förövaren och få den
            rätt som de behöver. Då dessutom språkförståelsen och kulturförståelsen
            brister blir det ännu mycket svårare. Men jag tycker inte att
            man skall isolera det för mycket till ett regelrätt invandrarproblem.
            Nu hör man från Rikskvinnocentrum och olika kvinnojourer att en
            väldigt stor andel av de kvinnor som söker sig dit är invandrarkvinnor
            och att den andelen ökar. Det visar behovet för de människor som
            inte har något annat nätverk av de här ställena.
          </note>
          <note>
            Det är viktigt att man också hittar dit. Det är ändå litet glädjande
            att många kvinnor börjar hitta vägen fram.
          </note>
          <note>
            Till sist skulle jag vilja be socialministern att lätta litet
            på förlåten när det gäller förslagen, även om mycket ligger inom
            Justitiedepartementets område. Vi tycker att det kommer litet
            oroande signaler om lagstiftningen om kvinnofrid, som inte bara
            handlar om de juridiska frågorna. Det kommer signaler om att det
            skulle finnas en attityd att detta inte är ett så stort och utbrett
            problem och att jämställdhetsperspektivet, som handlar om att
            se tillvaron även i ett kvinnoperspektiv, inte skulle få slå igenom.
            Det finns en utredning som handlar om att begränsa rätten till
            målsägandebiträde. Det finns oroande tecken på att man inte är
            på väg framåt utan även bakåt på samma gång. Därför skulle jag
            vilja be socialministern att vad gäller det arbete som pågår inom
            Socialdepartementet lätta litet på förlåten.
          </note>
          <note type="speaker">
            Anf. 42 EVA FLYBORG (fp):
          </note>
          <note>
            Herr talman! Det är alldeles riktigt som ministern säger att
            det är oppositionens roll att driva på utvecklingen, ifrågasätta
            det som sker och kanske också det som inte sker. Det är trots
            allt så att de kvinnor som misshandlas inte tröstas av våra ord,
            utan det är faktiskt enbart handling som gäller.
          </note>
          <note>
            Till hösten kommer en proposition. Det är bra. Vi får avvakta
            innehållet, men jag skulle vilja att ministern något lättar på
            förlåten och berättar vad som är planerat, i varje fall vad ministern
            avser att driva som viktiga frågor.
          </note>
          <note>
            I svaret står det att de åtgärder som vidtas för att generellt
            förbättra stödet till brottsoffer naturligtvis också kommer utsatta
            kvinnor till del.
          </note>
          <note>
            Jag skulle vilja fråga socialministern hur det rimmar med den
            eventuellt planerade neddragningen i fråga om målsägandebiträden.
            Det pågår en utredning om detta. Tunga företrädare inom rättsapparaten
            påstår att detta kan komma att innebära en katastrof för de kvinnor
            som är utsatta. Ett målsägandebiträde är oftast den fasta punkt
            och det enda starka stöd en kvinna har i en sådan här situation.
            Åklagaren har faktiskt bara att föra statens talan, inte brottsoffrets.
          </note>
          <note>
            Min fråga är alltså kort och gott: Vilken är ministerns inställning
            i denna fråga? Även om jag förstår att ministern inte kan föregripa
            utredningens resultat skulle jag vilja höra vad ministerns inställning
            är i den viktiga frågan om målsägandebiträden.
          </note>
          <note type="speaker">
            Anf. 43 GULLAN LINDBLAD (m):
          </note>
          <note>
            Herr talman! Eva Flyborg tog upp det dystra faktum att en kvinna
            dödas varje vecka i Sverige. Detta är naturligtvis helt oacceptabelt.
            Oftast rör det sig om våld i den egna familjen. Dessbättre har
            det ändå blivit en tendens att fler anmäler sådana brott. Detta
            ligger visserligen inte på socialministerns bord men så tycks
            det i alla fall vara. Det är ett steg i rätt riktning, men det
            räcker inte.
          </note>
          <note>
            Socialministern tog upp utbildningsfrågan, kunskap och kompetens.
            Jag tycker att det är oerhört viktigt att öka kunskapen såväl
            bland socialtjänstpersonal som bland nämndemän och domare. Jag
            tror också att det är värdefullt att det är många kvinnor som
            finns i de sammanhangen därför att man i olika domar hört om de
            mest bisarra domslut, som jag har plågat den tidigare justitieministern
            med.
          </note>
          <note>
            Jag ser fram mot Kvinnovåldskommissionens slutbetänkande Kvinnofrid.
            Jag har själv varit med från Moderata kvinnoförbundet och svarat
            på remissen. Jag tycker att betänkandet innehöll många viktiga
            förslag. Jag tror att vi kan komma en bit på vägen genom att stärka
            kvinnornas ställning.
          </note>
          <note>
            Jag vill också kort säga att anknytningsfallen har vi i vårt
            utskott särskilt engagerat oss i. Det är mycket dystra saker som
            händer med kvinnor som under två år kan plågas och verkligen fara
            illa, och sedan kastas de ut. Den här frågan vet jag är uppe till
            bedömning i en utredning, så något kommer väl hända där också.
          </note>
          <note>
            Till syvende och sist vill jag säga att det är ett viktigt ansvar
            för oss alla att påverka attityder och engagera oss i de här frågorna,
            precis som de unga flickorna gjort.
          </note>
          <note type="speaker">
            Anf. 44 Socialminister MARGOT WALLSTRÖM (s):
          </note>
          <note>
            Herr talman! Vi polemiserar inte i så hög grad just nu. Jag ombeds
            att ändå lätta litet på förlåten när det gäller den proposition
            som skall komma. Jag kan ange några nyckelord i det här arbetet.
            Egentligen är det bara att bekräfta mycket av det ni sagt i era
            inlägg tidigare.
          </note>
          <note>
            Det handlar förstås om att försöka anlägga ett bredare perspektiv
            på det hela. Vi vet att våld mot kvinnor i hög grad är en fråga
            om makt. Därför måste man vid problembeskrivningen och problemlösningen
            anlägga ett brett perspektiv. Viktiga delar kommer att vara lagstiftningen.
            Vi måste behandla kommissionens betänkande och förslag. Lagstiftningsfrågorna
            blir förstås en viktig del, liksom samverkan och återigen helhetsperspektivet.
            Vi måste öka medvetenheten och se till att följa upp de insatser
            som nämnts här tidigare, t.ex. utbildning. Det är viktigt att
            följa upp kunskaperna. Kunskapsbildningen på det här området med
            forskning och annat ingår också, liksom stöd till kvinnojourerna
            som i väldigt mycket fungerar som både kunskapscentrum och nycklar
            på många sätt.
          </note>
          <note type="speaker">
            Anf. 45 KARIN PILSÄTER (fp):
          </note>
          <note>
            Herr talman! Jag tackar för det och förstår att man inte kan
            få några konkreta förslag medan utredningen pågår, men det känns
            ändå bra att få veta var inriktningen och ambitionerna ligger.
            Är det någonting som vi som sitter här är skyldiga alla våra systrar
            som blir utsatta och som i många fall känner att det är deras
            eget fel eller har ett ansvar och inte kan ta sig loss, så är
            det att ständigt lyfta fram frågan och flytta fram positionerna,
            göra vad vi kan.
          </note>
          <note>
            Det finns forskning som visar hur en kvinnomisshandlare agerar.
            Ofta handlar det om att krympa livsrummet bit för bit. På så sätt
            kan det vara väldigt svårt att avgöra när misshandeln, våldet
            och själva brottet uppträder.
          </note>
          <note>
            Jag fick ett brev får en polis som jag känner och som sysslar
            med dessa saker. Han skriver så här: "Se till att skolorna lär
            flickorna om hur dessa fungerar så att de stoppar honom i dörren.
            Att de redan då han försöker styra smådetaljer säger stopp.
          </note>
          <note>
            Detta är ett utmärkt ämne att ta upp i samlevnadsundervisningen."
          </note>
          <note>
            Det här är ett exempel på hur vi i alla olika sammanhang skall
            lyfta fram frågorna så att alla flickor, kvinnor och barn och
            för den delen alla män redan från början lär sig att så här gör
            man inte. I debatten saknar man männen litet. Någonstans känns
            det som att när det handlar om mäns våld mot kvinnor och det händer
            i Bosnien eller rör sig om invandrarmän, då kan de svenska männen
            reagera litet. Men det händer varje dag, varje timme att svenska
            män slår svenska kvinnor. Därför borde vi alla se till att även
            männen hela tiden är med i arbetet och visar att en riktig karl
            inte slår sin fru.
          </note>
          <note type="speaker">
            Anf. 46 EVA FLYBORG (fp):
          </note>
          <note>
            Herr talman! Till slut upprepar jag min fråga om målsägandebiträden
            där jag gärna skulle vilja höra ministerns egen uppfattning om
            hur det skall hanteras.
          </note>
          <note>
            Är det rimligt enligt ministern att skära ned på medlen till
            just målsägandebiträden för misshandlade kvinnor?
          </note>
          <note>
            Som avslutning vill jag anknyta litet grand till det som jag
            tidigare sade om attityder och förebilder. Det är väldigt viktigt
            med positiva förebilder. Ses inte kvinnor i chefsställning ute
            i näringslivet, i politiken, inom det militära osv. då får man
            inte heller några förebilder. Det är vårt ansvar att göra det
            möjligt för kvinnor att bli förebilder för andra.
          </note>
          <note>
            Som ett positiv inslag vill jag berätta den lilla historia som
            Vigdis Finnbogadottir brukar berätta.
          </note>
          <note>
            Små barn på Island tror att man måste vara kvinna för att bli
            president, därför att de har aldrig sett någonting annat. Med
            detta vill jag belysa hur oerhört viktigt det är med förebilder.
            Jag tror mig veta att socialministern själv vill vara en god och
            positiv förebild. Det innebär naturligtvis ett stort ansvar och
            jag skall gärna på alla sätt hjälpa till och bidra för att det
            skall fungera.
          </note>
          <note>
            Men i slutändan är det konkreta åtgärder, inte ord, som kommer
            att vara till hjälp.
          </note>
          <note type="speaker">
            Anf. 47 Socialminister MARGOT WALLSTRÖM (s):
          </note>
          <note>
            Herr talman! Jag var beredd att låta de unga flickorna - som
            Gullan Lindblad kallade dem - få det sista ordet. Jag tycker inte
            att jag behöver polemisera, men jag fick en direkt fråga om målsägandebiträden.
            Men det måste Eva Flyborg fråga justitieministern om. Det är inte
            mitt område, så jag kan inte ge mig in på det.
          </note>
          <note>
            Ställ en fråga till justitieministern så får hon svara på den!
          </note>
          <note>
            Jag tror att det är viktigt att vi ibland när vi diskuterar sådana
            här viktiga frågor omfamnar varandra över partigränserna och säger
            att vi inte accepterar våld mot kvinnor. Kvinnofrid är ett mycket
            bra begrepp att fortsätta att slåss för.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1996/97:206 om apotekens receptregister
          </note>
          <note type="speaker">
            Anf. 48 Socialminister MARGOT WALLSTRÖM (s):
          </note>
          <note>
            Herr talman! Margitta Edgren har frågat mig på vilket sätt jag
            har försäkrat mig om att frivilligheten betonas i allt det informationsmaterial
            som kommer att skickas ut angående receptregistret samt vilka
            åtgärder regeringen kommer att vidta för att klara regler införs
            för hur ansvaret för informationen skall fördelas. Vidare frågar
            hon om regeringen kommer att lämna förslag till riksdagen som
            minskar riskerna för intrång i patienters personliga integritet
            i samband med receptregistret.
          </note>
          <note>
            Först vill jag säga att det inte är så som Margitta
          </note>
          <note>
            Edgren tycks tro, att den nya receptblanketten är försenad. Under
            innevarande år kommer det att gå bra att använda den receptblankett
            som finns för närvarande.
          </note>
          <note>
            Det är först i och med landstingens övertagande av kostnadsansvaret
            den 1 januari 1998 som det kommer att vara nödvändigt att få in
            ett sådant underlag från apoteken att rätt landsting kan debiteras.
            Information om detta har gått ut till bl.a. förskrivare och apotekspersonal.
          </note>
          <note>
            Förslag till en ny receptblankett och föreskrifter håller på
            att utarbetas av Läkemedelsverket och just nu är förslaget ute
            på remiss. Avsikten är att de nya föreskrifterna om förskrivning
            och utlämnande av läkemedel samt den nya receptblanketten skall
            gälla från den 1 juli i år och att receptregistret skall byggas
            upp successivt.
          </note>
          <note>
            Det är för regeringen en självklar utgångspunkt att patienternas
            integritet skall skyddas och att informationen verkligen går fram
            om att det är helt frivilligt att ingå med personnumret i det
            register över förskrivningar som skall upprättas hos Socialstyrelsen.
          </note>
          <note>
            Det skall klart framhållas att uppgifter om patientens identitet
            kommer att bevaras kortast möjligt tid i receptregistret och raderas
            om patienten inte gett sitt samtycket till att uppgifterna får
            vidarebefordras till
          </note>
          <note>
            Socialstyrelsen för de ändamål som anges i lagen om receptregister.
            Under tiden som uppgiften om patientens identitet finns kvar i
            receptregistret får den uppgiften inte kopplas samman med uppgifter
            om läkemedel.
          </note>
          <note>
            När det gäller ansvaret för informationen kring receptregistret
            och den nya receptblanketten samarbetar
          </note>
          <note>
            Läkemedelsverket och Socialstyrelsen med bl.a.
          </note>
          <note>
            Apoteksbolaget, Landstingsförbundet och representanter för förskrivarna
            om utformning och föreskrifter.
          </note>
          <note>
            I förra veckan träffade jag representanter för Socialstyrelsen,
            Läkemedelsverket, Riksförsäkringsverket,
          </note>
          <note>
            Landstingsförbundet, Apoteksbolaget, Svenska Läkaresällskapet,
            Sveriges Lärarförbund och Vårdförbundet SHSTF och diskuterade
            inriktningen av det fortsatta arbetet. Vi var helt överens om
            att när det gäller hanteringen av uppgifter om förskrivningsorsak
            bör det övervägas vidare hur denna information bäst bör förmedlas,
            om det skall ske via recepten eller på annat sätt. En arbetsgrupp
            med företrädare för alla berörda parter skall tillsättas för att
            arbeta med den frågan.
          </note>
          <note>
            Som ett led i detta arbete kommer Socialstyrelsen också att ta
            initiativ till en försöksverksamhet i några enstaka landsting.
          </note>
          <note>
            Jag anser att skyddet mot intrång i patienternas personliga integritet
            är väl reglerat även om detaljutformningen ännu inte är avslutad.
            Apotekspersonalen tillhör hälso- och sjukvårdspersonalen och har
            samma tystnadsplikt som t.ex. läkare. Apotekspersonalen får alltså
            inte obehörigen röja vad man fått veta om en enskild patient.
            Receptregistret regleras i en särskild lag bl.a. av den anledningen
            att riksdag och regering ställt extra stora krav på hur data från
            detta register får bearbetas. Receptregistret är ett personregister
            enligt definitionen i datalagen (1973:289) och informationen i
            registret skall också av denna anledning hanteras med tystnadsplikt
            enligt 13 § i denna lag.
          </note>
          <note>
            Jag vill dessutom framhålla att även om receptregistret är reglerat
            i särskild lagstiftning så står det under Datainspektionens tillsyn.
            Datainspektionen har behörighet att meddela bindande föreskrifter
            om detaljer gällande bl.a. säkerheten i systemet.
          </note>
          <note>
            Som jag ser det är patienternas personliga integritet i samband
            med receptregistret beaktad på ett tillfredsställande sätt. För
            närvarande finner jag inga skäl till åtgärder.
          </note>
          <note type="speaker">
            Anf. 49 MARGITTA EDGREN (fp):
          </note>
          <note>
            Herr talman! Jag tackar så mycket för svaret. Som utgångspunkt
            vill jag säga att vi nog har litet olika uppfattningar om register
            som sådana. Men här vill jag fråga om detta registers påverkan
            på patienternas integritet och om socialministern med detta register
            har försäkrat sig om att patientens integritet inte kränks.
          </note>
          <note>
            Kan socialministern ändå hålla med om att det är litet bakvänd
            ordning? Visserligen står det i svaret att det inte har uppstått
            någon försening. Men litet längre fram står det att blanketterna
            skall gälla från 1 juli år.
          </note>
          <note>
            Fortfarande finns inte blanketterna i sinnevärlden, det finns
            ingen registeruppbyggnad och det finns inget system för hur man
            informerar patienterna om frivilligheten. Det finns inte heller
            något system för hur man skall dokumentera denna frivillighet.
            Nu är det slutet av mars, och ministern vill att blanketterna
            skall gälla från den 1 juli, så nog är väl arbetet försenat.
          </note>
          <note>
            Kan socialministern hålla med om att man har haft litet för bråttom
            med ett införande, eftersom underlaget inte ens i sinnevärlden
            var färdigt för ett praktiskt genomförande? Detta i sig har gett
            utrymme till funderingar hos olika professionella grupper som
            - trots att de inte har haft tillgång till något underlag - ändå
            har protesterat?
          </note>
          <note>
            Hur kommer patienternas medgivande att inhämtas? Att informera
            om frivilligheten skall både den förskrivande läkaren och apoteken
            göra. När det gäller apoteken kan jag se hur kön växer bakom fru
            Andersson under tiden som hon får förklarat av någon anställd
            på apoteket vad det innebär att lämna samtycke till longitudinell
            forskning på basis av hennes data. Det finns alltså praktiska
            problem, och jag kan förstå den oro som apotekspersonalen uttrycker
            för hur man skall kunna ta detta ansvar.
          </note>
          <note>
            Min nästa fråga rör diagnosen, om och hur man skall ange den
            på receptet. Jag säger "diagnos", men ministern föredrar att använda
            ordet
          </note>
          <note>
            "förskrivningsorsak" - vi har litet olika språkbruk.
          </note>
          <note>
            Apoteksbolaget självt säger att man inte behöver diagnos för
            att fakturera, och självfallet skall diagnosen kodas. Men kopplingen
            mellan personnummer, läkemedel och kodad diagnos gör att läkare
            hesiterar av integritetsskäl. Förtroendet mellan läkare och patient
            är ju en grundbult i vår sjukvård, och det är också förutsättningen
            för en tillitsfull relation. Den bör inte störas. Jag är själv
            sjuksköterska och vet in i märgen hur viktig tystnadsplikten är.
            Jag kan alltså förstå den motvilja mot att bryta sin tystnadsplikt
            som allmänläkarna känner. Det räcker inte att svara med att apotekspersonalen
            har tystnadsplikt.
          </note>
          <note>
            Hur ser ministern på allmänläkarnas invändningar? Finns detta
            med i den diskussion som nu förs enligt vad ministern rapporterar?
          </note>
          <note>
            Till sist: Om en patient ber sin läkare att inte ange diagnos
            på receptet lär doktorn inte göra det. Han följer då sitt samvete,
            vilket ju är ett lagbrott. Vilka starka skäl finns enligt ministern
            för att tvinga patienten att medge att diagnosen utlämnas eller
            för att tvinga läkaren att arbeta mot sitt samvete?
          </note>
          <note type="speaker">
            Anf. 50 MARGIT GENNSER (m):
          </note>
          <note>
            Herr talman! Fru statsråd! Jag instämmer helt och hållet i Margitta
            Edgrens frågor. De var så bra ställda att jag inte behöver ställa
            dem igen. Men jag skall ta upp några andra synpunkter.
          </note>
          <note>
            Jag trodde egentligen att denna interpellation var överspelad
            när jag för några dagar sedan läste i tidningarna att man inte
            skulle syssla med denna typ av integritetskränkande register.
            Men vad jag har förstått har man tagit ett steg bakåt och lagt
            alltihop i ytterligare en arbetsgrupp, försöksplanering osv. Vi
            kommer alltså att få se detta även i framtiden. Därför har jag
            två synpunkter och också frågor.
          </note>
          <note>
            Varför i hela världen skall man fördela kostnaderna för läkemedel
            till landstingen på detta oerhört korrekta sätt? Man eftersträvar
            hundraprocentig riktighet, och det är väl bra. Men det är bara
            det att landstingens fögderi vad gäller kostnader och intäkter
            är utomordentligt bräckligt i andra sammanhang. Där krävs aldrig
            korrekthet. Som revisor vet jag att man har väldigt dålig koll
            på sina kundfordringar och leverantörsskulder på många ställen.
            Inventarieförteckningarna brukar inte se ut som de skall göra
            enligt redovisningslagen etc. Staten har gett primärvårdsbidrag.
            Riksdagens revisorer har sett över detta och kunde faktiskt inte
            se vad åtminstone ett landsting hade använt det till, och de visste
            de egentligen inte själva heller.
          </note>
          <note>
            De stora landstingen befinner sig i en utomordentlig kostnadskris.
            Man vet egentligen inte vad som har gått snett. Varför då ta en
            kostnad som läkemedelskostnaden och försöka fördela den absolut
            precist när man kan använda schablonbelopp eller liknande?
          </note>
          <note>
            Jo, naturligtvis därför att man vill öka kontrollen över läkarkårens
            förskrivning. Det är egentligen detta som det är fråga om. Det
            är därför man måste ha diagnos eller förskrivningsorsak eller
            vad man kallar det för.
          </note>
          <note>
            Då frågar jag mig: Har man egentligen funderat över hur Läkemedelsverkets
            rekommendationer påverkar läkarnas förskrivning? Här kan man hitta
            de verkligt stora kostnadsfördyringarna, säkert till båtnad för
            sjukvården. Två moderna antidepressiva medel började med en kostnad
            på 200 miljoner kronor. Läkemedelsverket rekommenderade att man
            skulle använda dem. Kostnaderna ökade med 400-600 miljoner kronor,
            och man säger att vi i framtiden kommer att få kostnader på 1,2
            miljarder kronor. Läkarna har följt en statlig myndighets rekommendationer.
            Det leder säkerligen till väldiga kostnadsminskningar både i kommuner
            och i landsting och till en högre livskvalitet.
          </note>
          <note>
            Vad staten borde göra i stället för att ägna sig åt den här typen
            av administrativ utveckling av dubiös art är att titta närmare
            på sådana här saker, för här kan säkert en stor del av läkemedelskostnaderna
            ändras till det bättre. Sedan kan man se på hur prissättningen
            ser ut.
          </note>
          <note>
            Därför är min ytterligare fråga till statsrådet: Har man för
            avsikt att se över Läkemedelsverkets rekommendationer, hur nya
            läkemedel faktiskt förbättrar vården och hur man kan påverka läkarna
            att använda dem i stället för att ägna dyrbar utredningstid åt
            ett receptregister som kunde ha använts på ett helt annat sätt.
            Vi visade i den moderata motionen på hur det kunde göras. Då hade
            det aldrig blivit de konstigheter på läkemedelsmarknaden som har
            varit under senare tid.
          </note>
          <note type="speaker">
            Anf. 51 Socialminister MARGOT WALLSTRÖM (s):
          </note>
          <note>
            Herr talman! Låt mig börja med att säga att den läkemedelsreform
            som riksdagen har beslutat om är en jättestor reform. Det är en
            viktig och nödvändig sådan. Det är väl alltid så att man önskar
            sig gott om tid vid genomförandet av en reform. Nu fick vi inte
            det. Ingen tycker väl egentligen att man har fått tillräcklig
            tid för att sköta bl.a. informationsfrågor och annat på ett så
            utförligt sätt som man skulle ha velat vad gäller hela läkemedelsreformen.
            För att inte tala om den hamstring och annat som blev följden
            av läkemedelsreformen. Detta har i och för sig inte heller tidigare
            kunnat undvikas när ändringar har införts i förmånssystemet.
          </note>
          <note>
            Likväl är det viktigt att säga att både myndigheter och Socialdepartement
            gärna hade sett att det hade funnits mer tid i samband med läkemedelsreformen.
          </note>
          <note>
            Ändå försvarar jag den. Den är helt riktig och nödvändig, bl.a.
            för att överföra kostnadsansvaret till landstingen som har förskrivaransvaret
            så att vi någon gång skall få kontroll på de mycket stora kostnader
            som finns i läkemedelssystemet.
          </note>
          <note>
            Jag börjar bli mycket bekymrad över den förvirrade och många
            gånger okunniga debatt som förs om registren. Man får intrycket
            att nu skall vi alla behöva lämna ut alla våra sjukdomar, diagnoser
            och Gud vet allt i någon sorts register som förmodligen politiker
            eller andra skall ha bara för sitt höga nöjes skull.
          </note>
          <note>
            Varför skall vi ha register? Det är två register som nu diskuteras.
            Först är det ett förskrivarregister - ett register som behövs.
            Läkarna är helt överens om att det är okontroversiellt att inrätta
            ett förskrivarregister.
          </note>
          <note>
            Det är viktigt att se att man kommer åt de skurkar som skriver
            ut bl.a. narkotiska preparat. Det är också viktigt att följa förskrivningsmönstren
            i utbildningssyfte.
          </note>
          <note>
            Det är okontroversiellt, och alla tycker att det är bra.
          </note>
          <note>
            Vi har heller inte fått några stora invändningar mot att personnummer
            används för att kunna föra kostnaderna till rätt landsting, när
            de nu tar över kostnaderna.
          </note>
          <note>
            Det är ett förvirrat resonemang som Margit Gennser för. Kan man
            hävda att läkarna, som inte har varit duktiga nog tidigare, just
            nu skulle bli duktiga på att debattera på rätt sätt? Det är väl
            en bakvänd argumentering.
          </note>
          <note>
            Det är förstås viktigt att det hela blir så träffsäkert som möjligt.
            Det är också viktigt att påpeka att ingen känslig information,
            vare sig läkemedel eller diagnos, kommer att följa med patienternas
            personnummer.
          </note>
          <note>
            Det handlar bara om kontrollen av att varje landsting betalar
            för rätt patienter. När man genomför en så stor reform är det
            viktigt att detta kontrolleras. Landstingen får också, fast separat,
            utförlig information om alla förskrivningar för att kunna göra
            uppföljningen. Men i denna information är patienterna helt anonyma.
            Jag hoppas att vi nu är överens om vad som gäller.
          </note>
          <note>
            Naturligtvis finns det praktiska problem när det gäller genomförandet.
            Hur gör man det, hur åstadkommer man nya blanketter och allt som
            behövs?
          </note>
          <note>
            Man skall då komma ihåg att lagen är tillåtande. Man får införa
            den här sortens register. Vi är inte försenade med införandet
            av receptregistret, som det har påståtts i tidningarna, utan under
            året skall det arbetas fram en ny blankett och ett praktiskt sätt
            att hantera registret.
          </note>
          <note>
            Det är klart att målet ändå är att det skall komma i gång så
            fort som möjligt, men det är inte nödvändigt.
          </note>
          <note>
            Vid en träff som vi hade sade vi: Låt oss ta ett steg tillbaka
            och säga att det inte är så bråttom. Det viktiga är att det fungerar
            bra. Låt oss sätta i gång med en försöksverksamhet. Vi skickar
            ut de nya blanketterna för användning på försök. Det är detta
            som är anledningen till det som vi nu har gjort. Det har blivit
            en god samstämmighet kring detta sätt att arbeta.
          </note>
          <note>
            Jag skall be att få återkomma till varför vi skall ha register.
          </note>
          <note type="speaker">
            Anf. 52 MARGITTA EDGREN (fp):
          </note>
          <note>
            Herr talman! Jag delar socialministerns uppfattning att det är
            en jättestor reform att byta finansiär av läkemedel i landet.
            Men det är inte detta som vi diskuterar här, utan vi diskuterar
            hur detta görs.
          </note>
          <note>
            Vi är överens om att det är ett oerhört integritetskränkande
            register. Det skrev redan Datainspektionen i sitt svar. Vad vi
            nu försöker att diskutera oss fram till är: Hur bevarar och stärker
            vi patienternas integritet i detta register, som till stor del
            innehåller de uppgifter som är mest integritetskänsliga, dvs.
            att man kan koppla diagnos till personnummer? Den delen är frivillig
            för patienten. Hur informerar vi om att det är frivilligt att
            vara med i registret? Vem skall informera om detta? Hur skall
            det gå till? Hur skall det dokumenteras? Det var detta som var
            poängen med mina frågor.
          </note>
          <note>
            Syftet med förskrivningsregistret är att hitta skurkar, som ministern
            säger, men också att ge doktorer feed back så att de själva får
            kläm på sitt mönster för utskrivning av läkemedel. Men för denna
            uppgift finns det också läkemedelskommittéer. Det är ju inte så
            självklart att detta stora register behöver användas, för man
            skulle ju kunna bryta ned det och göra på annat sätt.
          </note>
          <note>
            Det har funnits duktiga läkemedelskommittéer sedan 1960- och
            1970-talen. De gjorde ju detta. De hade kontroll på förskrivningsmönster
            klinikvis, men inte bundet ner till patient. De hade detta som
            arbetsverktyg. Sedan försvann det på något sätt, kanske i samband
            med kostnadskontroll, och jag förstår inte riktigt varför. De
            fanns, och de var oerhört duktiga.
          </note>
          <note>
            Vi har alltså haft, och skulle åter kunna bygga upp, lokal kontroll
            av förskrivningsmönster utan att gå ned på den enskilde patienten.
            Det var alltså mer doktorns förskrivningsmönster som uppenbarade
            sig.
          </note>
          <note>
            Fortfarande har jag mina frågor. Hur ser ministern på den doktor
            som följer sitt samvete och inte skriver ut diagnosen när patienten
            ber honom att låta bli?
          </note>
          <note type="speaker">
            Anf. 53 MARGIT GENNSER (m):
          </note>
          <note>
            Herr talman! "Förvirrad" sade fru Wallström. Ett statsråd som
            har ansvar för den här delen av sjukvården och som sjösätter en
            reform som lett till någonstans mellan en halv och en miljard
            i oförutsedda kostnader för hamstring, borde tala tyst om sådant.
          </note>
          <note>
            Statsrådet säger: Det här är en väldigt stor reform. Vi är inte
            klara med allt, men det kommer med tiden. Nu har vi litet försöksverksamhet.
          </note>
          <note>
            Så får man inte göra när man har utvecklat datasystem. Så får
            man inte göra när man utvecklar nya administrativa system.
          </note>
          <note>
            Sedan vill jag ta upp detta med förskrivningskontrollen. Jag
            tycker att man skall se till att den är motivationsfrämjande.
            Det är alldeles riktigt att vi hade läkemedelskommittéerna. Professor
            Börje Uvnäs var en av dem som tog initiativet till dessa. Här
            hade man kunnat använda modern pc-teknik där läkarna hade kontrollerat
            sig själva, där de hade tittat på varandras mönster. De hade säkert
            kommit fram till litet olika rekommendationer om hur det skulle
            se ut i praktiken.
          </note>
          <note>
            De hade haft konsensuskonferenser osv.
          </note>
          <note>
            I stället vill man göra ett jätteregister. Det är bara det att
            hur mycket diagnoser man än har, vet man ändå inte hur patienterna
            ser ut. Vi vet att den där typen av jätteregister ofta innehåller
            väldigt mycket felaktigheter. De tillhörde datateknikens barndom.
            Jag är ledsen, men socialministern borde försöka sätta sig in
            i vilken teknik vi kommer att få fram emot 2000-
          </note>
          <note>
            talet. Detta är en gammal reform. En del skulle säga en "betongreform".
          </note>
          <note type="speaker">
            Anf. 54 Socialminister MARGOT WALLSTRÖM (s):
          </note>
          <note>
            Herr talman! Det är just vad det inte är. Vi kommer att använda
            den moderna tekniken för att se till att vi får det här att fungera
            på bästa sätt. Receptregistret hos Apoteksbolaget blir egentligen
            inte ett register i den betydelse som de flesta tänker sig. Det
            blir inte ett register där man skall lagra uppgifter som någon
            skall kunna gå in och titta i. Det blir en uppsamlingsstation
            för uppgifter som automatiskt inom mycket kort tid, högst tre
            månader, kommer att skickas vidare till olika mottagare. Det här
            är register i traditionell mening. Det som den förvirrade, just
          </note>
          <note>
            "förvirrade", mediedebatten har handlat om, är ett register hos
            Socialstyrelsen.
          </note>
          <note>
            Om vi hade haft ett sådant register, hade vi kunnat förhindra
            neurosedynkatastrofen. Det är till just för att kunna göra epidemiologiska
            uppföljningar, för att kunna åstadkomma kvalitetsutveckling och
            för att föra kvalitetsregister. Epidemiologiska studier har redan
            bedrivits. Det finns redan register. Under många år har det aldrig
            förekommit ett enda dokumenterat läckage från något av dessa register
            på Socialstyrelsen.
          </note>
          <note>
            Registren skall vara frivilliga. Det finns inget tvång, man kan
            inte tvinga någon. Att det skall vara frivilligt har jag personligen
            drivit mycket hårt. Jag tror att det är enda sättet att hantera
            sådana här frågor.
          </note>
          <note>
            Sedan får man jobba med information till patienten. Det är det
            viktiga. Det ligger förstås mycket ansvar hos förskrivarna. Vi
            säger: Det är ingen brådska med det här. Vi kan vänta med diagnosregistret.
            Det är bättre att vi väntar, så att det är riktigt bra när vi
            inför det. Det är bättre att vi genomför försöksverksamhet i ett
            par landsting så att läkarna själva, som skall förskriva, får
            hitta mönster som de tycker är rimliga. Det var vi överens med
            både Läkaresällskapet och Läkarförbundet om. Kan vi hitta något
            annat sätt att samla in uppgifterna på än via recept, så är det
            jättebra.
          </note>
          <note>
            Det är viktigt att vi återkommer till varför vi behöver register.
            Det är ju inte för registrens egen skull, utan det är för att
            kunna använda dem för patienternas bästa och för att kunna ha
            en kontroll på den läkemedelsförskrivning som äger rum. Den är
            så pass omfattande att det är viktigt att vi följer det här. Vi
            skall inte tvinga någon. Vi skall jobba med frivillighet, och
            vi skall jobba med högsta krav på att säkra patienternas integritet.
            Det går. Det går också att med modern teknik hitta en kodning
            som faktiskt göra det omöjligt att läsa det här för någon annan
            än den som skall ta emot det.
          </note>
          <note>
            Man skall också komma ihåg att säga att apotekspersonalen hanterar
            sådana här svåra och känsliga frågor dagligdags. Än så länge har
            jag inte hört någon säga att de inte kan sköta sådana här uppgifter
            på ett bra sätt. Men vi skall inte lägga på dem mer än vi behöver.
            Vi skall också påminna oss om varför vi diskuterar register över
            huvud taget. Jag tror att den här arbetsgruppen kommer att hitta
            en praktisk lösning. Jag tror att den kommer att hitta metoderna
            så att vi för patienternas bästa både kan åstadkomma bra information
            och säkra system.
          </note>
          <note type="speaker">
            Anf. 55 MARGITTA EDGREN (fp):
          </note>
          <note>
            Herr talman! Jag tackar socialministern, för nu har jag fått
            en förklaring på det som står i hennes svar om hur det här bäst
            förmedlas, om det skall ske via recepten eller på annat sätt.
            Den delen är det alltså inte så bråttom med, och det är bra. Som
            avslutning vill jag säga att efter det att patienten har lämnat
            sitt samtycke
          </note>
          <note>
            - och vi vet inte hur det skall gå till, det skall utredas vidare,
            och man skall ha försöksverksamhet - blir detta ytterligare ett
            s.k. bra-att-ha-register. Det blir ett register där Socialstyrelsen
            har uppgifter - frivilliga uppgifter, okej, det är vi överens
            om - som skall användas för olika ändamål. Det handlar om medicinsk
            uppföljning, utvärdering, kvalitetssäkring, forskning epidemiologiska
            undersökningar och statistik.
          </note>
          <note>
            Men all erfarenhet hittills säger att register som innehåller
            uppgifter som är insamlade utan att man redan i insamlingsskedet
            vet vad de skall användas till, inte är pålitliga. Uppgifterna
            i dem är inte pålitliga. Vi har massor av erfarenheter av det.
            Uppgifter som man skall lita på måste vara insamlade för ett bestämt
            ändamål, ett ändamål som är entydigt beskrivet, så att de definitioner
            som ligger bakom också är det.
          </note>
          <note>
            Tyvärr, socialministern, tror jag därför inte på att detta register,
            när det en gång kommer till Socialstyrelsen i detta skick, är
            ett sådant register som ministern efterlyser och som på ett eller
            annat sätt skulle kunna användas vid olika utryckningar. Dessutom
            har ju också Datainspektionen vid flera tillfällen uttalat sig
            med rätt stor tveksamhet om sådana här s.k. braatt-ha-register.
          </note>
          <note type="speaker">
            Anf. 56 Socialminister MARGOT WALLSTRÖM (s):
          </note>
          <note>
            Herr talman! Jag skulle bara för Margitta Edgren vilja citera
            Arne Melander, som är professor i läkemedelsepidemiologi. Han
            skrev i en artikel:
          </note>
          <note>
            "Apoteksbolaget har registerhållit receptdata från var sjunde
            jämtlänning och från hela Tierps kommun i decennier utan att det
            kommit fram ett enda klagomål eller inträffat ett enda dokumenterat
            läckage. - - -
          </note>
          <note>
            Man borde också fråga sig om det någonsin läckt ut känsliga uppgifter
            från socialstyrelsens många andra, och väl så känsliga register
            (till exempel om hiv), eller om man tror att socialstyrelsen skulle
            lämna ut uppgifter till envar intresserad beställare. Svaret är
            nej i båda fallen."
          </note>
          <note>
            Det finns alltså inga dokumenterade exempel på läckage eller
            felaktig användning av sådana här register. Melander avslutar:
            "Om man inte anser att register tillför något av värde bör man
            i konsekvensens namn arbeta för nerläggning av centrala, regionala
            och lokala register över t.ex. cancer, hjärtinfarkt, hiv/aids
            och suicid. Några sådana önskemål har dock inte framkommit - -
            -"
          </note>
          <note>
            Man måste alltså vara varsam. Det man gör om man påstår att de
            här riskerna är stora eller att det skulle finnas läckor av det
            här slaget, är ju att man skrämmer upp människor i onödan och
            sedan glömmer att påpeka vilka fördelar det kan finnas. Vi vet
            ju att det finns enorma kunskapsluckor och brister som vi har
            chansen att rätta till. Det är inte så att registren ligger där
            bara ifall att. Vi ser en mängd viktiga användningsområden. Vi
            behöver dem.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1996/97:214 om näringslivets förtroende
            för regeringen
          </note>
          <note type="speaker">
            Anf. 57 Näringsminister ANDERS SUNDSTRÖM (s):
          </note>
          <note>
            Herr talman! Sten Tolgfors har frågat vad statsministern avser
            göra för att upprätta regeringens anseende i näringslivet och
            återupprätta klimatet för tillväxt, jobb och investeringar i Sverige.
            Arbetet inom regeringen är så fördelat att det är jag som skall
            svara på frågan.
          </note>
          <note>
            Det svenska samhället drabbades under 1990-talet av den mycket
            allvarliga kombinationen av hög arbetslöshet, stora underskott
            i de offentliga finanserna och en svag utveckling i ekonomin.
            Den svaga ekonomiska utvecklingen var ett arv från slutet av 1970-
          </note>
          <note>
            talet. Fram till början av 1990-talet lyckades vi trots detta
            klara sysselsättning och budgetbalans. Den kraftiga nedskrivningen
            av kronkursen och en stagnation i välfärdsutvecklingen skvallrade
            dock om att den svenska ekonomin redan på 1980-talet var på väg
            mot en kris.
          </note>
          <note>
            Krisen kom i början av 1990-talet. Den kulminerade under en djup
            internationell lågkonjunktur och en handlingsförlamad borgerlig
            regering. 500 % ränta, 500 000 förlorade arbetstillfällen och
            nära en fördubbling av statsskulden är data som kan jämföras med
            1930-talets depression.
          </note>
          <note>
            Nu har det gått tre år sedan den svenska ekonomin passerade bottenläget.
            På rekordtid har det skett stora förbättringar på några områden.
            Men på andra håll har det inte skett några framsteg alls. Sammanfattningsvis
            kan man säga att en mycket framgångsrik socialdemokratisk budgetsanering
            har skapat de grundläggande förutsättningarna för en minskad arbetslöshet
            och en behövlig högre tillväxttakt.
          </note>
          <note>
            Det finns också tydliga tecken på en starkare utvecklingskraft
            i ekonomin. Den med internationella mått mycket snabba produktivitetsutvecklingen
            inom näringslivet är ett tecken på detta. Ett annat är det rekordhöga
            överskottet i handelsbalansen, motsvarande 7-8 % av BNP. Men framför
            oss ligger ett mycket hårt och svårt arbete för att åstadkomma
            en uthållig dynamik i ekonomin. Det är nödvändigt för att skapa
            den kvarts miljon ytterligare arbetstillfällen som krävs för att
            halvera arbetslösheten. Läget är extremt svårt med tanke på att
            den snabba produktivitetstillväxten i ett första skede bidragit
            till en minskad efterfrågan på arbetskraft.
          </note>
          <note>
            En stor och kanske även växande del av den ekonomiska utvecklingen
            sker helt oberoende av vilka beslut som fattas i de nationella
            parlamenten. Men det förefaller också som om de områden där politiken
            kan påverka ramvillkoren för den ekonomiska utvecklingen blir
            allt viktigare. Under de senaste decennierna har vi ställts inför
            ett antal utmaningar av mycket stor betydelse för hela samhällsekonomin.
          </note>
          <note>
            Låt mig börja med folkomröstningen om kärnkraften. Huvudfrågan
            var då om vi skulle avveckla de sex reaktorer som var i drift
            inom tio år och aldrig sätta i gång de fyra reaktorer som stod
            helt färdiga att tas i bruk, eller om svenska folket skulle ge
            oss politiker förtroende att avveckla med förnuft. Något annat
            alternativ fanns inte. Tack vare förmågan till samarbete över
            olika gränser och block lyckades vi undvika den snabba avvecklingslinjen
            med en gigantisk kapitalförstöring och dramatiskt negativa effekter
            för välfärd och sysselsättning.
          </note>
          <note>
            En annan svår och ödesmättad fråga var anslutningen till den
            europeiska gemenskapen. Även här stod mycket stora samhällsekonomiska
            värden på spel. Även här tog socialdemokratin på sig ett mycket
            stort ansvar för att bygga den plattform för samarbete som var
            en absolut nödvändighet för att nå framgång.
          </note>
          <note>
            Nästa stora politiska huvuduppgift var den enorma försämringen
            av de offentliga finanserna som uppstod under den ekonomiska krisen
            och den borgerliga regeringsperioden under början av 1990-talet.
            Uppgiften att stoppa den skenande statsskulden och sedan vända
            utvecklingen åt rätt håll skulle kräva både ett mycket stort politiskt
            mod, stora uppoffringar från medborgarna och en bred plattform
            för ansvarsfullt politiskt samarbete.
          </note>
          <note>
            För ett år sedan begärde den nytillträdande statsministern Göran
            Persson ett öppet mandat av svenska folket för en fortsatt sanering
            av statsfinanserna. Han lovade också att Socialdemokraterna fortsätter
            att sträva efter att fördela bördorna rättvist. Låginkomsttagare,
            arbetslösa, sjuka och barnfamiljer har fått kännas vid omfattande
            och mycket smärtsamma försämringar. Tyvärr har detta inte gått
            att undvika om vi verkligen ville komma ur moraset i de offentliga
            finanserna. Men vi har också lagt betydande bördor på medel- och
            höginkomsttagarna i form av höga marginalskatter. Inte heller
            detta har gått att undvika om vi skulle klara de finansiella problemen.
          </note>
          <note>
            Sten Tolgfors klagar nu på de höga marginalskatterna och deras
            skadliga inverkan på incitament för utbildning och forskning.
            Det är helt rätt att höga marginalskatter har stora skadeverkningar.
            Precis på samma sätt är det med hårda besparingar. Men skadeverkningarna
            skulle ha varit oändligt värre med en växande statsskuld.
          </note>
          <note>
            Nu i mars 1997 ser vi tydliga effekter av den strama finanspolitiken.
            Statens årliga lånebehov har sjunkit från 242 miljarder till 31
            miljarder. Prognoserna är att vi snart går mot ett överskott.
            Det gör oss till ett unikt land inom Europeiska unionen. Det ger
            oss också möjligheter att både sänka marginalskatter i form av
            borttagande av värnskatten för höginkomsttagarna och lätta på
            bördor för låginkomsttagarna.
          </note>
          <note>
            Nästa stora ödesfråga för det svenska samhället är arbetslösheten.
            Detta är en ännu svårare uppgift än kärnkraftsomröstningen, EU-medlemskapet
            och saneringen av statsfinanserna. Här mera än någonsin krävs
            förmåga till samarbete och förmåga att våga tänka nytt, många
            gånger radikalt nytt, på en rad olika plan.
          </note>
          <note>
            Det svenska samhället har i olika tidsepoker haft förmågan att
            på ett innovativt sätt utveckla institutionella former för att
            frigöra och förmera våra samlade resurser. I stort sett undantagslöst
            har det skett genom samverkan mellan parterna på arbetsmarknaden
            och samarbete mellan olika politiska organisationer. Den här traditionen
            är värd att vårda och utveckla. I dagens komplexa och snabbt föränderliga
            ekonomi finns det inte någon enskild part som sitter inne med
            den manual som ger lösningen på de stora samhällsekonomiska utmaningarna.
          </note>
          <note>
            Sten Tolgfors, jag kan försäkra att den socialdemokratiska regeringen
            ser samarbetet med näringslivet som ytterst strategiskt för att
            lösa den akuta sysselsättningsfrågan och för att förbättra ekonomins
            långsiktiga tillväxttakt. Vi ser också samarbetet med de fackliga
            organisationerna samt med andra politiska partier som ytterst
            viktigt.
          </note>
          <note type="speaker">
            Anf. 58 STEN TOLGFORS (m):
          </note>
          <note>
            Herr talman! Den här debatten kommer som en följd av en diskussion
            mellan Bert Olov Svanholm och statsministern. Innan vi inleder
            själva debatten vill jag därför säga att Bert Olov Svanholms alltför
            tidiga bortgång är mycket tragisk. Han var en mycket respekterad
            man som har betytt oerhört mycket för
          </note>
          <note>
            Sverige och näringslivets utveckling. Det är min uppfattning
            att Sverige behöver fler ledare av Bert Olov
          </note>
          <note>
            Svanholms kaliber och insiktsfullhet.
          </note>
          <note>
            Herr talman! Jag vill tacka Anders Sundström för svaret. Jag
            konstaterar dock att det knappast ens berör svar på mina frågor.
            Det står utom allt tvivel att en djup förtroendeklyfta skapats
            mellan det välståndsskapande näringslivet och regeringen. 102
            företagsledare ifrågasatte i Dagens Nyheter framför allt regeringens
            skattepolitik och energipolitik och menade att regeringens förtroendekapital
            var förstört.
          </note>
          <note>
            För några veckor sedan gavs beskedet att en rad av Handelsbankssfärens
            företag skall undersöka effekterna av att flytta huvudkontoren
            från Sverige. Det tolkades som att det skulle gälla Ericsson,
            SCA och
          </note>
          <note>
            AGA.
          </note>
          <note>
            Kombinationen av en företagarfientlig skattepolitik och den förtida
            avvecklingen av kärnkraften gör att många i dag betvivlar och
            oroas över Sveriges möjligheter att vara ett framtidsland för
            företagande.
          </note>
          <note>
            En rad näringslivsföreträdare, och inte bara jag som Anders Sundström
            nyss sade, har också pekat på de höga marginalskatternas skadliga
            inverkan på incitamenten för utbildning, forskning och företagande.
            3 500 av Ericssons forskare har under de senaste två och ett halvt
            åren försvunnit utomlands. Eftersom varje forskare i Ericssons
            fall genererar ungefär tio arbeten för medarbetare, innebär det
            att Sverige bara genom detta kan ha förlorat upp emot 30 000 jobb
            på regeringens skattepolitik.
          </note>
          <note>
            Det är förvisso bra att Anders Sundström nu ger besked om att
            den s.k. värnskatten skall avvecklas.
          </note>
          <note>
            Det får vara slutdribblat kring värnskatten nu. När skall skatten
            tas bort, Anders Sundström? Skall den ersättas med någon annan
            straffbeskattning? Är det nu ett löfte från regeringen att marginalskatterna
            faktiskt skall sänkas? Och inser för övrigt regeringen nu äntligen
            skattekilarnas hämmande inverkan på ekonomin?
          </note>
          <note>
            Herr talman! Utan ett konkurrenskraftigt klimat för företagande,
            arbete och investeringar kan Sverige aldrig återta sin plats som
            framgångsrik industrination och ett av Europas rikaste länder.
            Utan att det sker kan arbetslösheten aldrig till fullo bekämpas.
            Konsekvenserna av regeringens bristande näringspolitik får hela
            svenska folket bära. Det gäller i särskilt hög grad de redan arbetslösa.
            Det som före valet utlovades bli en aktiv näringspolitik har visat
            sig bestå av näringspolitisk stiltje.
          </note>
          <note>
            Företagarna gör regelbundet genomgångar av hur företagsklimatet
            utvecklas. I den senaste, Vitbok 3, blir slutsatsen av den socialdemokratiska
            regeringens politik följande:
          </note>
          <note>
            Av 36 beslut som påverkar investeringarna har 24
          </note>
          <note>
            varit negativa. Av 23 beslut som påverkar sysselsättningen har
            15 varit skadliga. Av 6 beslut som rör kompetensnivån i näringslivet
            har 6, dvs. samtliga, varit negativa. Det är ett lika bistert
            som talande besked om regeringens näringspolitik.
          </note>
          <note>
            Grundproblemet är att man helt saknar linje i politiken. Försämringar
            av näringsklimatet i form av återställare följs av återställare
            och sedan av återställare av återställarnas återställare. Det
            är ett dribblande utan dess like. Förutsättningar för stabila
            villkor för företagande och produktion saknas fullständigt, vilket
            gör att människor tvekar att satsa för framtiden.
          </note>
          <note>
            Att landets näringsliv så tappat förtroendet för regeringens
            politik borde få varje näringsminister att i grunden överväga
            om man är på rätt väg. Skulle bara ett enda av de tidigare nämnda
            företagen välja att lämna landet skulle de ekonomiska effekterna
            bli högst betydande för enskilda människor och för samhället.
          </note>
          <note>
            Jag tycker därför att det är häpnadsväckande att kritiken från
            näringslivet inte har bemötts av en sakdebatt utan i stället av
            väldigt svepande formuleringar där man anspelar på lönelägen i
            näringslivet som svar på kritik om kärnkraftsavveckling. Jag skulle
            bli väldigt glad och välkomna om Anders Sundström skulle vilja
            ta debatten i sak med mig och med näringslivets företrädare.
          </note>
          <note type="speaker">
            Anf. 59 Näringsminister ANDERS SUNDSTRÖM (s):
          </note>
          <note>
            Herr talman! Jag uppskattar det sista om att prata i sak. Låt
            oss börja med det. Låt oss prata om näringslivsklimat och fundera
            över vad som har hänt i sak.
          </note>
          <note>
            Det var väl det som var intressant.
          </note>
          <note>
            Under perioden 1991-1994 sade man att man fattade en massa riktiga
            beslut för näringslivsklimatet.
          </note>
          <note>
            Men vad hände i sak? Jo, i sak hände det att en halv miljon jobb
            försvann. De flesta av de jobben försvann i näringslivet. Aldrig
            hade vi sett så många konkurser.
          </note>
          <note>
            Aldrig upplevde vi någonsin att antalet företag minskade i Sverige,
            inte under hela 1900-talet, förrän perioden 1991-1994. Aldrig
            hade vi det så dåligt i svenskt näringsliv. Det var vad som hände
            i sak.
          </note>
          <note>
            Om vi då tittar på vad som händer i sak just nu kan vi konstatera
            att investeringarna i näringslivet nu är större än någonsin. Vi
            kan konstatera att produktivitetsutvecklingen, dvs. hur vi förbättrar
            det svenska näringslivet, har en snabbare tillväxttakt än någonsin
            tidigare. Vi kan konstatera att sysselsättningen i näringslivet
            ökar. Vi kan konstatera, apropå det här med att flytta till eller
            från Sverige, att vi nu har ett kraftigt inflöde av investeringar
            till Sverige. Efter att vi under
          </note>
          <note>
            20 års tid har haft ett utflöde av företag som har investerat
            utomlands investerar nu företag i Sverige.
          </note>
          <note>
            Det är vad som händer i sak i näringslivsklimatet.
          </note>
          <note>
            Sedan är det naturligtvis så att Industriförbundet och Svenska
            Arbetsgivareföreningen liksom LO,
          </note>
          <note>
            TCO, Köpmannaförbundet och Företagarnas Riksorganisation ger
            ut vitböcker, rödböcker och andra böcker med litet olika färger
            där de kräver ett antal åtgärder som skall förbättra för just
            deras grupp. Jag kan räkna upp ett antal böcker där LO och TCO
            är missnöjda med hur löntagarna har fått vara med och bära bördorna.
            Men i sak är det faktiskt så att både för företagarna, för företaget
            och för löntagarna är utvecklingen mellan 1994 och 1996 långt
            mycket bättre än utvecklingen mellan 1991 och 1994.
          </note>
          <note>
            Jag skall då gå igenom de tre konkreta frågor som
          </note>
          <note>
            Sten Tolgfors tog upp, och jag börjar med skatterna.
          </note>
          <note>
            Ja, det är klart att det är jobbigt att betala höga skatter.
            Men att inte betala skatter och i stället låna till sakerna gör
            ju världen ännu elakare. Och det är inte så att Ericsson har flyttat
            ut verksamhet ur Sverige. Det är en direkt felaktig beskrivning
            av Ericssons verksamhet. Ericsson är ett av de snabbast växande
            företagen, och man har lagt en oerhört stor del av sin produktion
            i vårt land. Man sysselsätter, direkt och indirekt, över 125 000
            människor i Sverige. Inget annat företag har valt att satsa så
            tungt i Sverige som
          </note>
          <note>
            Ericsson. Det var alltså ett mycket illa valt exempel från Sten
            Tolgfors.
          </note>
          <note>
            När det gäller energin kan jag konstatera att en av de mest elintensiva
            industrierna, nämligen Gränges, efter propositionen i fredags
            sade att man ville fortsätta investera och vara kvar i Sundsvall.
          </note>
          <note>
            När det gäller flyttning till och från Sverige kan jag konstatera
            att vi nu har ett kraftigt inflöde av investeringar till Sverige.
          </note>
          <note>
            Så i sak, Sten Tolgfors, är nog klimatet rätt bra för näringslivet,
            både i form av företag och företagare.
          </note>
          <note type="speaker">
            Anf. 60 STEN TOLGFORS (m):
          </note>
          <note>
            Herr talman! Näringsministern lever liksom en gång Candide i
            den bästa av alla världar och odlar där säkert sin trädgård. Det
            är talande att han väljer att tala mer om dåtid än om framtid.
            Var finns strategin för att åter göra Sverige till ett av Europas
            framgångsrikaste industriländer? Jag konstaterar också att han
            inte svarar om värnskatten, och jag konstaterar att företagarnas
            genomgång av näringsklimatet tydligen avfärdas rakt av.
          </note>
          <note>
            Det jag är bekymrad över är att jobb som med ett annat klimat
            kunde ha kommit här i Sverige, bl.a.
          </note>
          <note>
            inom Ericsson, i stället kommer utomlands.
          </note>
          <note>
            Herr talman! Näringsministern försökte i sitt första svar framställa
            det som att man inom näringslivet nu, när regeringen ägnar sig
            åt massiv kapitalförstöring, förtidsavvecklar kärnkraften och
            hotar industrins konkurrensförutsättningar, snarast skall vara
            glad och tacksam för att det här inte har genomförts tidigare.
          </note>
          <note>
            Det var Socialdemokraterna som från början försatte Sverige i
            problemen. Det var Socialdemokraterna som av partitaktiska skäl
            drev fram en folkomröstning som folket då inte efterfrågade. Det
            var Socialdemokraterna som här i riksdagen drev fram årtalet 2010
            för avvecklingen. Det var Socialdemokraterna som talade om oåterkalleliga
            beslut och sedan återkallade dem. Det är Socialdemokraterna som
            nu i oträngt mål bestämmer sig för att föröda en väl fungerande
            energikälla. Det är Socialdemokraterna som frångår folkomröstningens
            rekvisit om säkerhet och sysselsättning som grund för bedömningen
            av tid, takt och ordning i avvecklingen och i stället använder
            partitaktik.
          </note>
          <note>
            Orsakerna är inre partisplittring. Det är ett spel om regeringsmakten.
            Och det är framför allt en allmän vilsenhet i det politiska landskapet
            när det gäller vart man vill att Sverige skall ta vägen.
          </note>
          <note>
            Nog innebär energiöverenskommelsen en omställning, men frågan
            är bara till vad. I energiuppgörelsen sägs att industrin skall
            tillförsäkras tillräckligt med el efter den förtida avvecklingen
            av Barsebäck.
          </note>
          <note>
            Den stora frågan är dock en annan: Till vilket pris kommer företagarna
            att kunna köpa elen?
          </note>
          <note>
            Det centrala är att stigande elpriser sänker industrins konkurrenskraft.
            Enligt LO saknas den här utgångspunkten i energiöverenskommelsen.
            Vilka höjningar av elpriset som avstängningen orsakar förbigås
            utan kommentar eller analys, skriver Landsorganisationen om uppgörelsen.
          </note>
          <note>
            Den elintensiva industrins marginaler är i många fall små och
            av naturliga skäl beroende av elpriset. De alternativ som i dag
            står till buds är därmed knappast realistiska. Den el som skall
            ersätta Barsebäcks el kommer att ligga på en prisnivå som är ungefär
            dubbelt så hög. Stiger elpriset påverkar detta i det korta perspektivet
            företagens lönsamhet, men i ett längre perspektiv riskerar företagen
            att skadas genom att investeringarna dras ned när lönsamheten
            krymper.
          </note>
          <note>
            Företagen riskerar då att dö sotdöden, även om det tar några
            år. Ett företag som ägarna investerar i kan klara sig en tid,
            men kraften i utvecklingen bryts.
          </note>
          <note>
            Dessutom öppnar energiuppgörelsen för långsiktig osäkerhet om
            energisystemet. Den berör de båda reaktorerna i Barsebäck, men
            däremot klargörs inte om, när eller hur avvecklingen skall fortsätta.
            Att
          </note>
          <note>
            Centern helt vill överge kärnkraften må vara en sak, men vad
            vill regeringen på längre sikt?
          </note>
          <note>
            Den osäkerhet uppgörelsen ger öppnar för ett politiskt spel med
            uppgörelser och upprivna överenskommelser under snart sagt varje
            mandatperiod framöver. I centrum står spelet om den politiska
            makten.
          </note>
          <note>
            Problemet för Sverige är bara att den elintensiva industrin har
            svårt att klara den här osäkerheten om framtidens energisystem
            och elpriser. Risken är därför att investeringarna också av detta
            skäl minskar i Sverige och bolagens ägare i stället satsar någon
            annanstans där villkoren förefaller stabilare och fördelaktigare.
          </note>
          <note>
            Företag kan flytta, Anders Sundström, men Sverige ligger där
            det ligger och är beroende av en sund energipolitik. Jag menar
            att regeringen i grunden bör tänka om när det gäller vilka signaler
            man just nu sänder till marknaden. Vi ser redan nu hur räntorna
            studsar upp och ned, inte minst beroende på att regeringen är
            ute på hal is i energifrågan.
          </note>
          <note type="speaker">
            Anf. 61 Näringsminister ANDERS SUNDSTRÖM (s):
          </note>
          <note>
            Herr talman! Då klarade vi den första frågan. Vi kunde konstatera
            att i sak är det bättre nu än det var
          </note>
          <note>
            1991-1994. Det lämnade Sten Tolgfors rätt fort. Han gick från
            att prata i sak till att återgå till retorik. Det är Sten Tolgfors
            ganska duktig på, tycker jag.
          </note>
          <note>
            Låt oss ta de två frågorna då, framtiden och energin. Jag börjar
            med energin. Om energiuppgörelsen hotar sysselsättningen i Sverige
            borde det ju ha märkts på något sätt, Sten Tolgfors, t.ex. att
            aktieägarna flydde näringslivet. Framför allt borde det ha märkts
            på något sätt i de elintensiva företagens investeringar. De företagen
            har faktiskt uppvärderats kraftigt efter energiuppgörelsen.
          </note>
          <note>
            Den fråga som de företagen har rätt att ställa är:
          </note>
          <note>
            Hur har moderaterna tänkt avveckla kärnkraften?
          </note>
          <note>
            Moderaterna har ju bestämt att kärnkraften skall avvecklas. Hur
            skall det gå till? Det vet de ingenting om. Däremot vet de att
            socialdemokraterna skall göra det på ett sunt och balanserat sätt.
          </note>
          <note>
            Vi skall ersätta kärnkraften i takt med att vi får fram nya alternativ.
            Redan nu tar vi fram pengar att investera i alternativen och gör
            det på sådant sätt att konkurrenskraften i industrin bibehålls.
            Det är därför som marknaden i det här fallet har betygsatt energiuppgörelsen
            och sagt att det är värt att investera i svensk basindustri. Man
            är t.o.m. beredd att höja priset på den svenska basindustrin.
          </note>
          <note>
            Hur ser framtiden ut då? Vi har konstaterat att det vi har gjort
            har inneburit att saken har blivit mycket bättre, att vi i sak
            nu har ett ganska bra näringslivsklimat. Ja, vad vill socialdemokratin?
          </note>
          <note>
            Vi vill fortsätta att hålla ordning på statsfinanserna. Vi vill
            se till att den gemensamma sektorn faktiskt har ett överskott,
            att vi inte behöver låna av näringslivet och av hushållen för
            att finansiera välfärden. Där har vi visat att vi också klarar
            det. Så vill vi göra. Vi vill fortsätta att satsa mer på kunskap.
            Vi har presenterat ett sådant förslag. Vi kommer att gå vidare.
            Vi vill fortsätta att satsa på kompetens. Vi har presenterat förslag.
            Vi kommer att gå vidare. Vi vill satsa mer på ny teknik, modern
            teknik. Vi vill satsa mer på det ekologiskt uthålliga. Och vi
            vill ha en stark och bra välfärd.
          </note>
          <note>
            Men vad vill moderaterna? Hur vill moderaterna att framtiden
            skall se ut? Vad vill de göra? De vill avveckla arbetsrätten.
            De vill öka löneskillnaderna.
          </note>
          <note>
            De vill behålla det gamla energisystemet, trots att de säger
            att det skall avvecklas. De vill, kunde jag höra förra helgen
            från kommunkonferensen i Linköping, kraftigt minska statens stöd
            till kommunerna, dvs.
          </note>
          <note>
            kraftigt skära ned välfärden.
          </note>
          <note>
            Jag är inte så övertygad om, Sten Tolgfors, att just den politiken
            gör näringslivet så mycket lyckligare.
          </note>
          <note>
            Näringslivet vet att under de perioder vi inte förnyar oss, när
            vi inte har ordning på välfärden, när vi inte har trygghet och
            stabilitet hos löntagare och pensionärer, sjuka och handikappade,
            blir också köpkraften svag och lönsamheten dålig i näringslivets
            företag.
          </note>
          <note>
            Jag vill kort beskriva det så, när det gäller framtiden, som
            Sten Tolgfors andra fråga gällde, att vi står för det nya. Moderaterna
            står för det gamla. Det i sig är inget nytt. Det kunde man också
            ha sagt för hundra år sedan.
          </note>
          <note type="speaker">
            Anf. 62 STEN TOLGFORS (m):
          </note>
          <note>
            Herr talman! Tänk jag trodde att det var regeringen som ägde
            att styra landet och inte oppositionen, som verkar vara Anders
            Sundströms utgångspunkt.
          </note>
          <note>
            Man ägnar sig mer åt att granska vad andra partier vill än att
            vilja något själv.
          </note>
          <note>
            Jag noterade också att Anders Sundström på intet sätt protesterade
            mot min beskrivning av hur socialdemokraterna har hanterat kärnkraftsfrågan
            genom åren.
          </note>
          <note>
            För Centern och Socialdemokraterna verkar fokuseringen på industrins
            konkurrenskraft mer vara ett medialt än ett verkligt problem.
            Vi får klämkäcka formuleringar om hur omoderna, ängsliga och gammaldags
            de är som hyser oro för följderna av den förtida kärnkraftsavvecklingen.
            Det får ersätta sakresonemangen.
          </note>
          <note>
            Jag kan säga till Anders Sundström att det inte kommer att imponera
            på dem som har att fatta beslut om företagande och investeringar
            i landet. Både fack och näringsliv är helt emot den förtida avvecklingen
            av kärnkraften. Så här skriver LO, som ni brukar lyssna på i andra
            sammanhang: Enligt LO:s uppfattning kommer överenskommelsen att
            leda till stora påfrestningar för miljö, sysselsättning och välfärd.
            De ekonomiska bördorna för hushållen kommer att bli påtagliga.
            Man fortsätter: Avvecklingen försämrar industriklimatet, när politikerna
            i stället borde ägna all sin kraft åt att få till stånd ökade
            industriinvesteringar för att därigenom skapa resurser för att
            återupprätta välfärden.
          </note>
          <note>
            Jag kunde inte ha sagt det bättre själv.
          </note>
          <note>
            Näringsministern fick för någon vecka sedan en skriftlig fråga
            från mig om vad han ville göra för att värna den elintensiva industrins
            konkurrensvillkor. I
          </note>
          <note>
            näringsministerns svar nämns inte en enda gång ord som elpriser
            eller energibeskattning, som om konkurrenskraften skulle vara
            helt oberoende av dessa fullständigt centrala faktorer. Man pratar
            i stället i svaret om att tjänstesektorn är viktig. Svaret på
            en fråga om den elintensiva industrins konkurrenskraft blir alltså
            ett: Vad då, tjänstesektorn är viktig.
          </note>
          <note>
            Visst är den viktig, inte minst den kunskapsintensiva tjänstesektorn.
            Men det gäller faktiskt att inse att vi inte vinner någonting
            om vi gör oss av med jobb i industrin. Varje jobb i industrin
            bär flera andra jobb vid sidan av. Det är ett exempel på insiktslösheten
            i den nuvarande energi- och näringspolitiken.
          </note>
          <note type="speaker">
            Anf. 63 Näringsminister ANDERS SUNDSTRÖM (s):
          </note>
          <note>
            Herr talman! Låt mig först och främst konstatera när det gäller
            kärnkraften att det förslag till beslut som regeringen har lagt
            fram på riksdagens bord har lästs av företagen och av aktieägarna.
            Det har bemötts med höjda priser på de företag som skall investera.
          </note>
          <note>
            Drar Sten Tolgfors ingen slutsats av detta?
          </note>
          <note>
            Näringslivet har däremot all anledning att vara oroligt över
            moderaternas ståndpunkt. De säger att de skall avveckla kärnkraften,
            men de talar inte om hur de skall göra det. De är inte heller
            beredda att satsa i några alternativ. Det om något är mycket konstiga
            besked till näringslivet.
          </note>
          <note>
            Den andra frågan som Sten Tolgfors bekymrar sig om är näringslivets
            konkurrenskraft. Jag vill hävda att det finns väldigt många hårda
            fakta som visar hur konkurrenskraften har förbättrats. Lönsamheten
            är ett bra mått. Produktiviteten är ett annat gott mått. Investeringarnas
            storlek ett tredje gott mått. Inströmningen av pengar från utlandet
            till Sverige för att investera i svenskt näringsliv är ett fjärde
            ganska gott mått på att konkurrenskraften är bra.
          </note>
          <note>
            Men det räcker inte, Sten Tolgfors, att bara se till att konkurrenskraften
            är bra. Vi måste också investera i ett nytt bra klimat. Då kommer
            vi till det som för oss är viktigt, utbildning, forskning, ny
            teknik och ett fungerande välfärdssamhälle. De sakerna är långt
            mycket viktigare än er försämring av arbetsrätt, större löneskillnader
            och ett svagare välfärdssamhälle för att klara tillväxten.
          </note>
          <note>
            Tack så mycket.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1996/97:220 om förslaget om skattekonto
          </note>
          <note type="speaker">
            Anf. 64 Statsrådet THOMAS ÖSTROS (s):
          </note>
          <note>
            Herr talman! Carl Erik Hedlund har frågat mig om jag kommer att
            ompröva förslaget om skattekonto vad avser bestämmelserna om ansvar
            för företrädare.
          </note>
          <note>
            Bakgrunden till frågan är att förslaget bl.a. innebär att ansvaret
            utvidgas till att omfatta den juridiska personens inkomstskatt.
          </note>
          <note>
            Betalningsskyldighet för den som är företrädare för en juridisk
            person, s.k. företrädaransvar, infördes under senare delen av
            1960-talet i fråga om anställdas källskatt som innehållits men
            inte betalats in till skattemyndigheten.
          </note>
          <note>
            Ansvaret har därefter successivt utvidgats till att omfatta även
            mervärdesskatt, punktskatter och tull samt senast, vid 1980-talets
            början, arbetsgivaravgifter. Skälet till utvidgningarna är att
            betalningsviljan visat sig vara sämre i fråga om sådana skatter
            och avgifter som inte har omfattats av ansvaret.
          </note>
          <note>
            Företrädaransvarets betydelse hänger samman med att staten som
            skatte- och avgiftsborgenär inte har möjlighet att välja sina
            gäldenärer och inte i förväg kan göra en kreditvärdighetsbedömning
            eller betinga sig säkerhet. Dessa möjligheter står flertalet andra
            presumtiva borgenärer till buds, och kreditinstituten kräver ofta
            borgen, s.k. skötselborgen, av den eller de fysiska personer som
            driver ett mindre företag i aktiebolagsform.
          </note>
          <note>
            Genom de utvidgningar som, på goda grunder, har gjorts under
            årens lopp har företrädaransvaret kommit att redan i dag omfatta
            ungefär 90 % av den totala skatte- och avgiftsuppbörden. Den utvidgning
            som det nu framlagda förslaget innebär skall ses mot den bakgrunden.
          </note>
          <note>
            Det bör i det här sammanhanget också nämnas att den straffsanktion
            som finns i dag vid underlåtenhet att betala in källskatt som
            innehållits nu föreslås bli avskaffad, liksom även det s.k. makeansvar
            för andra makens inkomstskatt som gäller i vissa situationer.
          </note>
          <note>
            Förutsättningarna för att ålägga någon personlig betalningsskyldighet
            enligt reglerna om företrädaransvar kommer inte att ändras. Kravet
            på uppsåt eller grov oaktsamhet, så som detta formats i rättspraxis,
            kommer alltså fortfarande att gälla, trots att lagtexten nu får
            en förändrad utformning. Besluten kommer liksom hittills att fattas
            av allmän domstol.
          </note>
          <note>
            Mitt svar till Carl Erik Hedlund är att jag inte avser att ompröva
            förslaget om skattekonto vad gäller företrädaransvaret.
          </note>
          <note type="speaker">
            Anf. 65 CARL ERIK HEDLUND (m):
          </note>
          <note>
            Herr talman! Jag tackar statsrådet Östros för svaret, som ju
            i stort sett sammanfaller med texten i lagrådsremissen.
          </note>
          <note>
            Anledningen till att jag interpellerat i denna fråga är att jag
            innan ärendet kommer till riksdagen som en proposition vill uppmärksamma
            regeringen och det ansvariga statsrådet på att förslaget innehåller
            saker som kommer att uppfattas som ytterligare steg i en företagarfientlig
            riktning. Vad som nu föreslås är ett ansvarsgenombrott som är
            mycket viktigt, både i praktiken och principiellt. Staten skaffar
            sig en ännu starkare särställning, och företrädare för en juridisk
            person betraktas som om de har gått i proprieborgen för företagets
            skatteutgifter. Detta kommer enligt min uppfattning att negativt
            påverka företagares vilja att engagera sig i svenskt näringsliv.
          </note>
          <note>
            I aktiebolagslagens första kapitel står det: "I aktiebolag svarar
            delägarna ej personligen för bolagets förpliktelser." Detta kommer
            nu att helt åsidosättas.
          </note>
          <note>
            Tillskapande av juridiska personer med begränsat personligt ansvar,
            främst aktiebolag och ekonomiska föreningar, utgör en av de viktigaste
            historiska anledningarna till att den ekonomiska utvecklingen
            tog fart. Att kunna delta i ett företag utan att behöva riskera
            hela sin privata ekonomiska ställning har möjliggjort etablering
            av de allra flesta företag i Sverige.
          </note>
          <note>
            Det som nu föreslås är i själva verket en fundamental förändring
            i synen på företagsamheten och ansvaret för dess företrädare.
            Det är alltså ytterligare ett bevis för att regeringen inte har
            tillräckliga insikter i företagarnas värld. Regeringen är inte
            bara kameral, utan blir alltmer lik medeltidens fogdar.
          </note>
          <note>
            Statsrådet säger i sitt svar att företrädaransvaret redan i dag
            omfattar ca 90 % av den totala skatte- och avgiftsuppbörden. De
            sista tio procenten skulle därför inte vara särskilt betydelsefulla.
            Jag vill här understryka att statsrådet gör det litet för lätt
            för sig. Att på statens uppdrag svara för uppbörden av anställdas
            inkomstskatter och mervärdesskatt är något helt annat än att bli
            personligt ansvarig för den juridiska personens preliminära kvarstående
            och tillkommande skatter. Till yttermera visso slopas de subjektiva
            rekvisiten grov oaktsamhet och uppsåt, och kvar blir bara ett
            objektivt kriterium, dvs. att inbetalningen har uteblivit. Det
            personliga ansvaret skall gälla om företaget inte har vidtagit
            de åtgärder som krävs för att få till stånd en samlad avveckling
            av den juridiska personens skulder.
          </note>
          <note>
            Min fråga till statsrådet är då: De här reglerna är konkursdrivande,
            och varför skall man införa sådana regler? Kan statsrådet dessutom
            berätta för mig hur tillämpningen skall ske i praktiken och efter
            vilka kriterier skattemyndigheterna skall agera? Vilka kunskaper
            om hur ett företag fungerar finns samlade hos skattemyndigheterna
            och Finansdepartementet?
          </note>
          <note type="speaker">
            Anf. 66 Statsrådet THOMAS ÖSTROS (s):
          </note>
          <note>
            Herr talman! Carl Erik Hedlund är till synes upprörd och ser
            detta som ett stort principiellt genombrott för någonting obehagligt.
            Jag har mycket svårt att förstå vad Carl Erik Hedlund är upprörd
            över.
          </note>
          <note>
            Den praktiska förändringen, när vi nu inrättar ett skattekontosystem,
            gäller att även juridiska personers inkomstskatt nu räknas med.
            Det motsvarar knappt
          </note>
          <note>
            8 % av den totala bruttouppbörden. Under tre decennier har förändringar
            i detta gjorts, och vi har nått upp till ungefär 90 %. Nu gör
            vi en förändring så att det blir en principiellt riktig syn på
            detta.
          </note>
          <note>
            Det underliga är att det stora principiella genombrottet i detta
            sammanhang gjordes när man även började räkna in arbetsgivaravgifter
            i underlaget. Det var ett principiellt genombrott. Vilka gjorde
            det? Jo, det var den borgerliga regeringen i slutet av 1970-
          </note>
          <note>
            talet som lade fram det förslaget, som var ett avgörande steg,
            i så fall, i företagarfientlig riktning. Det är klart att Carl
            Erik Hedlund inte heller tycker det, utan det är i den allmänt
            upphetsade debatten om företagsklimatet som detta också sveps
            in.
          </note>
          <note>
            Borgerliga partier har varit med och byggt upp detta system.
            Det är ett rimligt system, och det finns rimliga argument för
            det. Vi gör det mera principiellt riktigt nu. Om det någon gång
            har gjorts ett principiellt genombrott så var det under den borgerliga
            tiden i slutet av 1970-talet.
          </note>
          <note>
            Jag kan alltså inte se att detta är något att vara så upprörd
            över som Carl Erik Hedlund verkar vara.
          </note>
          <note>
            Tillämpningen skall överensstämma med den som har vuxit fram
            med nuvarande bestämmelser. Det är inte fråga om någon skärpning
            av ansvaret. Regeringen har också tagit intryck av remissinstanserna.
            I
          </note>
          <note>
            utredningen fanns det en diskussion om att skattemyndigheten
            skulle vara första instans. Det ställer inte regeringen upp på,
            utan allmän domstol skall vara första instans.
          </note>
          <note>
            Det förslag om skattekonto som regeringen lägger fram är ett
            betydelsefullt förslag i praktiken för småföretagare. Jag skulle
            vilja höra något erkännande på den punkten från Carl Erik Hedlund.
            Detta innebär ett underlättande för småföretagarens situation.
            Hans eller hennes liv blir i praktiken litet enklare genom detta
            förslag. Då skall man inte lyfta fram den här delen, som ju på
            inget vis är något nytt principiellt steg, som något mycket negativt.
            Vi kan ha en mycket mera sansad diskussion om detta.
          </note>
          <note type="speaker">
            Anf. 67 CARL ERIK HEDLUND (m):
          </note>
          <note>
            Herr talman! Om en borgerlig regering i slutet av
          </note>
          <note>
            1970-talet fattade ett dåligt beslut motiverar det inte att man
            skall fortsätta på samma väg som man slagit in på. Statsrådet
            är väl medveten om att det har förekommit en diskussion om att
            man skulle frångå företrädaransvaret även när det gäller arbetsgivaravgifter
            och liknande, eftersom andra fordringsägare kommer i en svagare
            ställning.
          </note>
          <note>
            Jag blir litet oroad när jag hör statsrådet säga att detta inte
            är av principiell betydelse. När det gäller att inkassera källskatter,
            mervärdesskatter o.d. är man ju ett ombud för staten. Man utför
            en handling, och man skall redovisa det hela. Kan man inte göra
            det, ja, då har man förskingrat pengarna. Men vi har en tillkrånglad
            värld med skatteregler som är svårtolkade - inte ens de bästa
            experter klarar ju det hela - och där högre rätt ofta undanröjer
            skattemyndigheters ansvar.
          </note>
          <note>
            Att då göra företrädare, dvs. ägare, styrelsemedlemmar eller
            personer i förtroendeställning, personligen ansvariga för att
            dessa skatter skall inbetalas måste vara hämmande för företagandet.
            Man kan inte som enskild person, hur väl utbildad man än är, överblicka
            situationen. Och svaret måste bli att man då inte gör någonting.
          </note>
          <note>
            Jag skulle vilja fråga statsrådet: Var i lagtexten står det att
            man skall ta hänsyn till omständigheter som grov oaktsamhet och
            uppsåt? Hur är det formulerat, så att jag ur rättssäkerhetssynvinkel
            skall veta att det kommer att tillämpas på det sättet? Vi har
            ju nyligen sett Regeringsrättens utslag om Dennispaketet.
          </note>
          <note>
            Då sade man att det är vad som står i lagen som gäller. Vad som
            har sagts i förarbeten etc. behöver vi inte ta hänsyn till. Min
            fråga blir då: Hur skall jag kunna veta att detta kommer att bli
            verklighet?
          </note>
          <note>
            Följande belyser andemeningen hos utredningen:
          </note>
          <note>
            Man skriver att i varje situation som en betalningsförsummelse
            är aktuell disponerar skattemyndigheten över frågan om och i så
            fall med vilket belopp betalningsansvar skall göras gällande mot
            en eller flera ställföreträdare. Det är därför inte något som
            hindrar att skattemyndigheten i ett fall där flera personer skulle
            kunna göras betalningsskyldiga väljer att aktualisera betalningsskyldigheten
            endast mot den person av vilken myndigheten har anledning att
            vänta sig det bästa resultatet för det allmännas del. Detta är
            alltså en extremt fogdeinriktad syn på det hela. Om jag går in
            och sätter mig i styrelsen för ett företag och råkar ha en förmögenhet
            och de övriga inte har det är det jag som kommer att lagsökas
            för detta, och det tycker jag strider mot en allmän rättsuppfattning.
          </note>
          <note>
            Det finns ju i svensk rättsuppfattning två grundstenar, som jag
            fick lära mig när jag läste delar av juridiken. Den ena heter
            culpa, och den andra heter dolus. Det är precis vad det är: uppsåtet
            och oaktsamheten. Det är de två begreppen som är centrala i vår
            rättsuppfattning. Och sådana här objektiva rekvisit som nu införs
            passar inte i en rättsstat, utan det bör hela tiden prövas på
            ett annat sätt.
          </note>
          <note>
            Min fråga är alltså: Hur skall jag kunna utläsa detta av det
            lagförslag som nu finns?
          </note>
          <note type="speaker">
            Anf. 68 Statsrådet THOMAS ÖSTROS (s):
          </note>
          <note>
            Herr talman! Det är mycket tydligt i förarbetena att det inte
            skall vara någon förändring, utan det är oaktsamheten och försumligheten
            som gäller. Det behöver vi inte ha någon diskussion om, utan där
            är vi helt överens.
          </note>
          <note>
            Jag har litet svårt att förstå Carl Erik Hedlunds principiella
            upprördhet. Om detta system med företrädaransvar är så oerhört
            förkastligt, vad var det som gjorde att en mycket senare borgerlig
            regering - inte den i slutet på 70-talet, utan den som satt bara
            för ett par år sedan, 1991-1994 - inte avskaffade det? Det beror
            naturligtvis på att ni tycker att det finns en rimlighet i att
            staten, som inte själv kan välja sina kredittagare, har den här
            typen av möjligheter. Annars hade ni nu gjort någonting radikalt
            under perioden 1991-
          </note>
          <note>
            1994.
          </note>
          <note>
            Låt mig också säga att det i det här skattekontoförslaget finns
            åtgärder som går åt andra hållet. Omfattningen av företrädaransvaret
            minskas i praktiken genom andra typer av förslag. Genom att arbetsgivarens
            medverkan vid kvarskatteuppbörden slopas försvinner den delen.
            Det finns alltså en motverkande effekt där. Ett erkännande på
            den punkten från Carl
          </note>
          <note>
            Erik Hedlund vore inte helt fel att få. Vi slopar det s.k. makeansvaret.
            Dessutom slopas straffsanktionen.
          </note>
          <note>
            Det är alltså ett balanserat förslag som läggs, och det finns
            ingen anledning att vara upprörd över att de sista 10 procenten
            av det här nu finns med i ett principiellt riktigt system. Det
            stora principiella genombrottet, om det fanns ett sådant, skedde
            av den borgerliga regeringen i slutet på 70-talet. Nu försöker
            man hänga på en debatt med diverse typer av invändningar, och
            så har det här svepts med. Jag tror att det helt enkelt är ett
            misstag av Moderaterna.
          </note>
          <note type="speaker">
            Anf. 69 CARL ERIK HEDLUND (m):
          </note>
          <note>
            Herr talman! Jag fick inte något riktigt svar på min fråga om
            var det här står i lagen. Det står i förarbetena, säger statsrådet.
          </note>
          <note>
            Jag skall då läsa upp vad som står i lagrådsremissen om detta.
            Lagtexten är denna: Om det finns särskilda skäl får företrädaren
            helt eller delvis befrias från betalningsskyldigheten. Kommentaren
            lyder:
          </note>
          <note>
            När väl betalningsskyldighet för företrädare aktualiseras är
            det ur statens synvinkel mest centrala att begränsa förlusten
            för det allmänna.
          </note>
          <note>
            Klarare kan det väl inte uttryckas. Det är huvudinvändningen.
          </note>
          <note>
            Fortsättningen är inte särskilt mycket sämre. Om företrädaren
            kan betala får han göra det, och i annat fall kan det skapas kompromisser.
            Det är alltså betalningsförmågan som är "särskilda skäl", och
            då kan man väl i ärlighetens namn inte hävda att den nya skrivningen
            inte innebär någon förändring gentemot grov oaktsamhet och uppsåt.
          </note>
          <note>
            Att bli personligen ansvarig för företags egna skatter blir alltså
            ett hasardspel. Vår krångliga och omfattande skattelagstiftning
            är inte lätt att tolka. Det här kan alltså för den enskilda personen
            få katastrofala konsekvenser.
          </note>
          <note>
            Nu vill tydligen statsrådet ge skattemyndigheterna rätt att kräva
            vem som helst av företrädarna i företaget på hela skatten, utan
            vare sig grov oaktsamhet eller uppsåt, utan endast på grund av
            att skattelagstiftningen är svårgenomtränglig. Jag tycker inte
            att det rimmar med en rättsstat, som jag sade tidigare, utan det
            rimmar mer med en stat som inte ser på medborgarnas rättigheter
            gentemot staten utan ser medborgarna mer som undersåtar, i en
            fogdeaspekt.
          </note>
          <note>
            Att jag är upprörd över detta och inte känner något större ansvar
            för vad som hände på 70-talet beror på att jag inte har varit
            delaktig i de besluten. Som statsrådet vet, är jag ny i riksdagen.
            Jag har levt i näringslivet hela tiden, och jag har haft kritiska
            synpunkter på tokiga bestämmelser oavsett vilken regering som
            har fattat dem. Jag vill nu aktualisera den här frågan ur principiella
            synvinklar, och i den kommande riksdagsdebatten får vi diskutera
            mer om skattekonto. Det var bara den här punkten som jag nu ville
            ha en diskussion om.
          </note>
          <note type="speaker">
            Anf. 70 Statsrådet THOMAS ÖSTROS (s):
          </note>
          <note>
            Herr talman! Jag fråntar naturligtvis inte Carl Erik
          </note>
          <note>
            Hedlund rätten att vara upprörd även över sina egna partikamrater.
            Det har varit en mycket bred samstämmighet i riksdagen om utvecklingen
            av den här typen av företrädaransvar. Carl Erik Hedlund har en
            annan synpunkt, och den är naturligtvis värdefull att ta till
            sig. Men i den lagrådsremiss som läggs och i de förarbeten som
            finns är det mycket tydligt att tilllämpningen av det här systemet
            inte skall förändras.
          </note>
          <note>
            Carl Erik Hedlund och jag är helt överens på den punkten.
          </note>
          <note>
            Skattekontoförslaget är ett viktigt förslag för företagsklimatet,
            inte minst för småföretagare. Det har många starka och goda sidor
            för småföretagaren. Det förenklar regelverk och praxis både för
            företagaren och för skattemyndigheten.
          </note>
          <note>
            I ett upphetsat klimat är det naturligtvis angeläget för ett
            oppositionsparti att leta efter felaktigheter, men här har ni
            inte hittat några sådana. Det här är ett system som har mycket
            starka skäl. Jag tror att samtliga partier i riksdagen har varit
            överens om att bygga upp det. Det är ett system som nu görs mera
            principiellt riktigt. Det är ett ganska litet steg som tas. De
            stora stegen togs av den borgerliga regeringen i slutet på
          </note>
          <note>
            70-talet. Det som visar att det här inte har varit något stort
            problem för Moderaterna är att det systemet inte förändrades under
            perioden 1991-1994.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1996/97:196 om försvarets roll i
            miljöarbetet
          </note>
          <note type="speaker">
            Anf. 71 Försvarsminister BJÖRN VON SYDOW (s):
          </note>
          <note>
            Herr talman! Annika Nordgren har ställt följande tre frågor till
            mig:
          </note>
          <note>
            1. Avser jag att verka för att kunskap om miljöförstöring generellt
            skall genomsyra grundutbildningen?
          </note>
          <note>
            2. Avser jag att vidta åtgärder så att förslaget till försöksutbildning
            - till s.k. miljövårdskompanier -
          </note>
          <note>
            som en grupp anställda vid I 15 i Borås har tagit fram kan genomföras?
          </note>
          <note>
            3. Avser jag att vidta åtgärder för att ett internationellt samarbete
            med syfte att förebygga och åtgärda miljöförstöring, speciellt
            inriktat mot miljöinsatser i Baltikum, kan komma till stånd i
            enlighet med arbetsgruppens förslag?
          </note>
          <note>
            Jag börjar med att svara på Annika Nordgrens fråga om jag avser
            att verka för att kunskap om miljöförstöring generellt skall genomsyra
            grundutbildningen.
          </note>
          <note>
            Försvarsberedningens rapport Omvärldsförändringar och svensk
            säkerhetspolitik (Ds 1996:51) behandlades av regeringen i försvarspropositionen
          </note>
          <note>
            (1996/97:4). Propositionen behandlades i sin tur av riksdagen
            i det sammansatta utrikes- och försvarsutskottets betänkande med
            senare beslut (bet.
          </note>
          <note>
            1996/97:UFöU1, rskr. 1996/97:36).
          </note>
          <note>
            Redan år 1993 lade regering och riksdag fast Försvarsmaktens
            miljöpolicy. Denna miljöpolicy genomförs nu stegvis.
          </note>
          <note>
            En prioriterad del i policyn är att fördjupa miljömedvetandet
            inom Försvarsmakten. Detta har gjorts bl.a. genom en systematiskt
            genomförd miljöutbildning. Miljöhandläggare har utsetts vid förbanden.
            Ett flertal av dessa har redan genomgått en särskild miljöutbildning
            på 10 poäng vid Mitthögskolan. En av miljöhandläggarnas uppgifter
            är att svara för miljöutbildningen vid förbanden. Härutöver har
            ett miljöutbildningspaket tagits fram och ingår nu i utbildningen
            vid bl.a. Officershögskolan och Krigshögskolan. Slutligen genomförs
            riktad information till nyinryckta totalförsvarspliktiga.
          </note>
          <note>
            Sammantaget kan jag konstatera att Försvarsmakten på stor bredd
            för ut miljöfrågorna i organisationen. Detta ligger helt i linje
            med statsmakternas intentioner.
          </note>
          <note>
            De lågnivåhot som Annika Nordgren refererar -
          </note>
          <note>
            bl.a. miljöförstöring och brist på naturresurser - skall ingå
            som en del i de svenska säkerhetspolitiska bedömningarna och beaktas
            i den övergripande planeringen av totalförsvaret.
          </note>
          <note>
            Jag anser däremot att det är varken rimligt eller möjligt att
            utbildningen av enskilda totalförsvarspliktiga - främst värnpliktiga
            i grundutbildning - skall riktas in på regionala eller globala
            frågor av denna art.
          </note>
          <note>
            Annika Nordgrens andra fråga gäller utbildning av totalförsvarspliktiga
            för uppgifter inom miljövården.
          </note>
          <note>
            Jag vill först peka på de gränser som lagstiftningen sätter för
            såväl den militära som den civila delen av totalförsvaret.
          </note>
          <note>
            Av lagen (1994:1809) om totalförsvarsplikt, som trädde i kraft
            den 1 juli 1995, framgår att totalförsvarspliktiga får skrivas
            in för värnplikt eller civilplikt endast för Försvarsmaktens och
            det civila försvarets bethov vid höjd beredskap eller för Försvarsmaktens
            fredstida beredskap. Den som utbildats skall krigsplaceras. Behovet
            avgörs av den myndighet, den kommun eller det enskilda organ som
            i fred är ansvarig för respektive verksamhet.
          </note>
          <note>
            Förslag om att utbilda totalförsvarspliktiga vid miljövårdsregementen
            förefaller ofta bygga på en uppfattning om att dessa kan tas ut
            med plikt för att tjänstgöra i fred både nationellt och internationellt.
          </note>
          <note>
            Den nuvarande lagstiftningen medger inte detta. I fred kan man
            inte bli uttagen för att tjänstgöra med totalförsvarsplikt vid
            exempelvis en inträffad miljökatastrof.
          </note>
          <note>
            Hittills har jag uppehållit mig vid övergripande gränssättande
            faktorer som gäller både den militära och den civila delen av
            totalförsvaret. När det gäller frågan om att utbilda miljövårdskompanier
            - så som den presenterats av gruppen anställda vid vi I 15 i
          </note>
          <note>
            Borås - vill jag först upprepa det jag nyss sade. Det är varken
            rimligt eller möjligt att utbildningen av totalförsvarspliktiga
            skall riktas in på frågor som miljöförstöring.
          </note>
          <note>
            Härefter vill jag peka på det utredningsarbete som regeringen
            har initierat om utbildning av totalförsvarspliktiga med civilplikt.
            Enligt lagen om totalförsvarsplikt kan totalförsvarspliktiga utbildas
            med civilplikt inom det civila försvaret. En sådan grundutbildning
            får omfatta högst 320 dagar. Varje år utbildas t.ex. flygplatsbrandmän
            och räddningsmän med sådan lång grundutbildning. Under försvarsbeslutsperioden
            1997-2001 kommer en ny utbildning med civilplikt av civila beredskapsstyrkor
            att påbörjas. De civila beredskapsstyrkorna utbildas för kommunernas
            behov vid höjd beredskap, och krigsplaceras i respektive kommun.
            I en första etapp planeras att utbildningen skall byggas ut för
            att till år 2001 omfatta ca 3 000 totalförsvarspliktiga.
          </note>
          <note>
            I anslutning till den säkerhetspolitiska kontrollstationen år
            1998 kommer regeringen att ta ställning till om detta antal skall
            utökas under innevarande försvarsbeslutsperiod.
          </note>
          <note>
            Inledningsvis skall Statens räddningsverk svara för utbildningen
            av de civila beredskapsstyrkorna vid de fyra räddningsskolorna
            Revinge, Skövde, Rosersberg och Sandö och vid Svea ingenjörkår
            (Ing 1) i
          </note>
          <note>
            Almnäs, Södertälje. Dessa utbildningsanläggningar kommer att
            kunna utbilda det antal totalförsvarspliktiga som planerats i
            den första etappen.
          </note>
          <note>
            Om regeringen 1998 anser att antalet totalförsvarspliktiga som
            utbildas till civila beredskapsstyrkor skall utökas kan behov
            av ytterligare utbildningsplatser uppkomma. För att då i ett senare
            skede av försvarsbeslutsperioden kunna skapa dessa ytterligare
            utbildningsresurser har Överstyrelsen för civil beredskap fått
            i uppdrag att i samråd med Statens räddningsverk och Försvarsmakten
            utreda möjligheterna att använda andra utbildningsanläggningar
            inom totalförsvaret. Uppdraget skall redovisas till regeringen
            senast den 1 mars 1998. Jag kan i detta sammanhang nämna att ett
            flertal kommuner framfört önskemål till regeringen om att få utbilda
            de civila beredskapsstyrkorna.
          </note>
          <note>
            Frågan om utbildning med civilplikt för miljöskydd behandlades
            i samband med försvarsbeslutet i december 1996. Regeringen ansåg
            att möjligheten att utbilda även för uppgifter inom miljöskydd
            under höjd beredskap borde utredas. I en motion från Miljöpartiet
            de gröna föreslogs att de civila beredskapsstyrkorna skulle ges
            en grundläggande miljöutbildning som borde inriktas mot miljöskydd.
            Försvarsutskottet tog fasta på vad regeringen hade anfört och
            ansåg det viktigt att de som tas ut till utbildning med totalförsvarsplikt
            utbildas för totalförsvarets uppgifter vid höjd beredskap. Utskottet
            ansåg att riksdagen inte skulle vidta någon åtgärd som följd av
            motionsyrkandena. Riksdagen följde utskottet.
          </note>
          <note>
            Regeringen har nu i regleringsbrevet för budgetåret 1997 lämnat
            uppdrag till Överstyrelsen för civil beredskap och Räddningsverket
            att se över möjligheterna att utbilda civila beredskapsstyrkor
            för uppgifter inom området miljöskydd under höjd beredskap.
          </note>
          <note>
            Uppdraget skall redovisas till regeringen senast den 1
          </note>
          <note>
            mars 1998.
          </note>
          <note type="speaker">
            Anf. 72 TREDJE VICE TALMANNEN:
          </note>
          <note>
            Nu måste jag erinra försvarsministern om att tiden med bred marginal
            är överskriden.
          </note>
          <note type="speaker">
            Anf. 73 Försvarsminister BJÖRN VON SYDOW (s):
          </note>
          <note>
            Herr talman! Jag beklagar det. Skall jag avsluta uppläsningen?
          </note>
          <note type="speaker">
            Anf. 74 TREDJE VICE TALMANNEN:
          </note>
          <note>
            Jag tror att vi får återkomma till den i de kommande replikerna,
            ja.
          </note>
          <note type="speaker">
            Anf. 75 ANNIKA NORDGREN (mp):
          </note>
          <note>
            Herr talman! Herr försvarsminister! Jag tackar för svaret. Jag
            har just satt hastighetsrekord mellan kansliet och kammaren. Jag
            blev sökt i precis samma ögonblick som försvarsministern gick
            upp i talarstolen. Det var därför jag inte var här alldeles ifrån
            början.
          </note>
          <note>
            Vi har en enorm möjlighet här i dag, herr försvarsminister, att
            stödja ett projekt som har en mängd goda effekter. På I 15 i Borås
            har en arbetsgrupp genomfört ett ambitiöst arbete. Man har ett
            konkret förslag för hur miljövärnskompanier skulle kunna utbildas.
          </note>
          <note>
            Förslaget innebär att man i Umeå, Linköping och
          </note>
          <note>
            Borås skulle utbilda 994 miljöpliktiga per år och ställe i sju
            månader. Efter grundutbildningen placeras den pliktige i ett aktivt
            miljöförband under fem år, och därefter i MOB-reserven. Under
            dessa fem år kan den pliktige kallas till tjänst i händelse av
            t.ex. en miljökatastrof eller frivilligt tjänstgöra vid internationella
            insatser.
          </note>
          <note>
            Försvarsministern vill med sitt svar i dag sätta stopp för detta
            på grund av pliktlagstiftningens utformning. Men ett av Försvarsmaktens
            övergripande mål är ju att kontinuerligt kunna stödja samhället
            vid svåra påfrestningar i fred, försvarsministern. I 1997
          </note>
          <note>
            års regleringsbrev står att man också skall kunna förebygga och
            hantera situationer som utan att hota
          </note>
          <note>
            Sveriges frihet och oberoende ändå skulle kunna innebära svåra
            nationella påfrestningar eller risker.
          </note>
          <note>
            Kan vi inte göra som i Norge, herr försvarsminister? Där kan
            man faktiskt ta ut pliktpersonal i händelse av svåra påfrestningar.
            Om vi menar lika stort allvar med alla försvarets huvuduppgifter,
            vilket jag naturligtvis tycker att vi måste göra, måste denna
            bestämmelse ändras.
          </note>
          <note>
            Låt oss se detta som det försöksprojekt det är, försvarsministern.
            Om vi slår igen dörren för detta projekt skingras den möjlighet
            vi har att just i dag ta till vara dessa idéer. Det är bråttom.
            Dessa frågor ingår inte i den utredning som skall redovisas i
            mars 1998.
          </note>
          <note>
            Då skingras personalen, och kompetensen och de möjligheter som
            man har arbetat fram försvinner.
          </note>
          <note>
            Det står i regleringsbrevet för Försvarsmakten att
          </note>
          <note>
            Sverige bör lämna stöd till de baltiska länderna bl.a.
          </note>
          <note>
            när det gäller att stärka miljöskyddet och att röja upp efter
            tidigare sovjetisk militär verksamhet. Det förslag som arbetsgruppen
            har arbetat fram innehåller internationellt samarbete, speciellt
            inriktat mot miljöinsatser i Baltikum. Komponenter i samarbetet
            som man har nämnt är know-how eller väldigt konkret hjälp med
            bl.a. uppröjning.
          </note>
          <note>
            Försvarsministern nämner i sitt svar många bra initiativ som
            har tagits på miljöområdet när det gäller försvarssamarbete. Försvarsministern
            fick inte tillfälle att nämna det, men jag vill gärna göra det
            eftersom initiativen är väldigt bra. Men det är inte riktigt sådana
            saker som arbetsgruppen i Borås föreslår. Där talar man verkligen
            i konkreta termer. Vi skall göra en insats inom ett område som
            vi har slagit fast är ett av försvarets huvuduppgifter.
          </note>
          <note>
            Det budskap jag vill framföra till försvarsministern i dag är
            att vi inte skall låta den nuvarande lagstiftningen när det gäller
            pliktlagarna sätta stopp för den möjlighet vi har fått i och med
            arbetsgruppens försöksverksamhet. Vi har allt att vinna på det.
            Det är nu vi har chansen. Om vi sätter officerarna i den miljöutbildning
            som har föreslagits har vi också en chans att ta till vara och
            öppna för denna möjlighet. Vi bör se det som en försöksverksamhet
            som vi sedan kan arbeta vidare med på olika sätt.
          </note>
          <note>
            Jag ber om ursäkt för min röst. Jag är fortfarande andfådd efter
            språngmarschen. Jag hoppas att försvarsministern blir andfådd
            i sin iver över detta förslag, så att vi gemensamt kan hålla dörren
            öppen.
          </note>
          <note type="speaker">
            Anf. 76 ARNE KJÖRNSBERG (s):
          </note>
          <note>
            Herr talman! När jag har besök här i riksdagen -
          </note>
          <note>
            ofta hemifrån Sjuhäradsbygden, och särskilt när det är ungdomar
            - brukar jag ta gästerna bort till Stallkanalen. Jag pekar på
            vattnet och säger att det var oerhört förorenat för 25 år sedan.
            Jag överdriver litet grand ibland och säger att det var ett avloppsdike.
            Då bestämde sig den dåvarande riksdagen för att rena vattnen i
            Sverige. Det kom avloppsreningsverk och mycket ny teknik. Man
            bestämde sig för detta, oftast i stor enighet. Sedan anslog man
            pengar. Nu kan man få stora fiskar i Stallkanalen, brukar jag
            säga till ungdomarna. Då går det upp för dem att det går att göra
            någonting om man bestämmer sig för det. Dessutom brukar jag tala
            om att man kan bada en kilometer längre bort, mitt i Sveriges
            huvudstad. Det är ungdomarna imponerade av, men alldeles speciellt
            imponerade är folk från andra länder.
          </note>
          <note>
            Denna inställning hade jag hoppats att försvarsministern skulle
            ha i den här frågan. Jag förstår det försvarsministern säger om
            gränssättande faktorer. I
          </note>
          <note>
            den senare delen av interpellationssvaret, det som försvarsministern
            av tidsskäl inte hann läsa upp här i kammaren, finns trots allt
            den här ansatsen. Det jag läste på s. 3 i svaret gjorde mig mycket
            bedrövad, men när jag läste vidare kunde jag ändå se möjligheterna.
            I linje med vad interpellanten sade tror jag att vi skall se möjligheterna
            i det här. För att skärpa tonen litet grand vill jag säga att
            vi från Sjuhäradsbygden faktiskt känner oss illa behandlade i
            det här sammanhanget. Det skall självfallet inte vara ett skäl
            för att utbilda miljösoldater i Borås, men det är ett litet plus
            för oss i Sjuhäradsbygden. Det primära här är i stället det som
            Annika Nordgren talar om.
          </note>
          <note>
            Dessutom uppskattar jag mycket att företrädare från flera olika
            håll - från Umeå, Linköping och Borås - agerar i aktiv samverkan.
            De gör inte detta, åtminstone inte enbart, utifrån det vi här
            i riksdagen brukar tala om som hembygdstoner eller, för att tala
            rakt på sak, på grund av bypolitik. De tycker att det här är viktigt
            i sak, och därför har de bestämt sig för att samarbeta. Jag vill
            bygga under det.
          </note>
          <note>
            Försvarsministern känner naturligtvis väl till alla de exempel
            som initiativtagarna har pekat på. Låt mig bara understryka några.
          </note>
          <note>
            Vi har en mängd nedlagda industriområden, som man inte vet vem
            som skall sanera. Företagen har gått i konkurs och är borta sedan
            länge. Vi har som bekant en del militära övningsfält som inte
            kommer att användas i framtiden, i varje fall inte såsom övningsfält.
          </note>
          <note>
            Hemma i Sjuhäradsbygden fanns det en impregneringsplats där man
            använde kreosot. Det är borta sedan decennier, men gifterna finns
            ju kvar i marken.
          </note>
          <note>
            Detta var bara några exempel på sådant som man med fördel skulle
            kunna göra och som interpellanten
          </note>
          <note>
            Annika Nordgren pekade på. Resurserna finns nu på de här platserna,
            i Umeå, i Linköping och i Borås, men de finns där inte om ett
            par år.
          </note>
          <note>
            Så, herr försvarsminister, jag skulle uppskatta om inte de gränssättande
            faktorerna blev en stoppkloss utan man ville göra ett försök att
            flytta fram positionerna för att ytterligare undersöka den miljöprofil
            som vårt land är på väg mot.
          </note>
          <note type="speaker">
            Anf. 77 LENNART BRUNANDER (c):
          </note>
          <note>
            Herr talman! Också jag upplevde svaret som negativt när jag läste
            det. Det var formellt hållet och beskrev vilka ramar som finns
            inom gällande lagar och regleringar - och därmed basta. Vad jag
            skulle vilja säga till försvarsministern är: Stäng inte dörren
            här, utan håll den på glänt för att möjliggöra något av detta!
          </note>
          <note>
            Som tidigare talare har sagt har vi nu personal som kan syssla
            med det här, vi har material och vi har lokaler. De finns nu men
            splittras ganska snabbt, i enlighet med det beslut vi har fattat
            i riksdagen om nedläggning av förband. Det är litet grand från
            den utgångspunkten som arbetet har satts i gång, för att av det
            som finns ändå göra något positivt.
          </note>
          <note>
            Det här är saker som behövs. Krig och elände är naturligtvis
            besvärligt, det är förödande och miljöförstörande, och det behövs
            utbildade människor som tar hand om det här i en krigssituation.
            När vi hade en stor numerär i vårt försvar fanns det många soldater
            som kunde syssla med det också, men i dag när vi krymper försvaret
            och de stridande förbanden skall vara effektiva stridande förband,
            kommer de inte att klara det, utan då får kommunerna ta på sig
            den uppgiften. Då kan man säga att de andra som skall utbildas
            kan göra det, men frågan är om de räcker. Hade vi krigsplacerade,
            utbildade människor på det här området vore det en trygghet för
            de flesta. Dessa skulle också kunna användas vid fredstida bekymmer.
          </note>
          <note>
            Som försvarsministern skriver i svaret får dessa enligt pliktlagarna
            inte tas ut och beordras att göra något, men man kan ju skriva
            avtal med dem, precis som sker vid de internationella engagemangen.
            Det är då ytterligare ett motiv för att ha utbildade människor
            som kan användas vid katastrofsituationer. Sverige har ett åtagande
            i FN för detta. Då är det viktigt att vi snabbt kan svara på en
            förfrågan från världsorganisationen, och för det behöver vi ha
            folk som vi har kontrakt på.
          </note>
          <note>
            Jag motionerade om detta för några år sedan, inte just med den
            här utgångspunkten men utifrån tanken att vi behövde en beredskap
            för att kunna leva upp till det ansvar vi tagit på oss i världsorganisationen
            och kunna hjälpa till ute i världen. Det handlar inte alltid om
            att åka ut med stridande förband, utan det är oftare viktigt att
            det finns utbildade människor som kan hjälpa till att klara av
            en kaotisk situation. Genom att komma in i ett tidigare skede
            kan man motverka att det uppstår stridigheter så småningom.
          </note>
          <note>
            Det här är några argument, utöver dem som redan har nämnts, som
            talar för det här. Kanske skulle vi fundera litet vidare och gå
            utöver de gränser som de regler vi har i dag sätter.
          </note>
          <note>
            Herr försvarsminister! Jag vill upprepa det jag började med:
            Stäng inte dörren!
          </note>
          <note type="speaker">
            Anf. 78 ARNE ANDERSSON (m):
          </note>
          <note>
            Herr talman! Det är för mig tillfredsställande att nu påminna
            om att vi för bara två veckor sedan här i kammaren diskuterade
            försvarsutskottets betänkande om försvaret och miljön. Vi hade
            då glädjen att som ett enigt utskott kunna skriva i betänkandet
            att Försvarsmakten faktiskt har kommit väldigt långt och kunnat
            redovisa långt gångna miljöhänsyn. Den mest miljövårdande myndigheten,
            Naturvårdsverket, kunde t.o.m. framhålla att Försvarsmakten var
            en sektorsmyndighet i framkant, och det gladde mig. Som försvarsministern
            vet har jag inte glatt mig så värst mycket åt försvarsbesluten
            under det senaste året, så jag säger därför detta med synnerlig
            tillfredsställelse.
          </note>
          <note>
            Liggande och på gång varande miljöplaner inom
          </note>
          <note>
            Försvarsmakten, alltså de som kommer på olika nivåer - sådana
            är på gång även på lägre nivå - borgar nog för att svensk försvarsmakt
            kanske även fortsättningsvis kommer att kunna vara ett föredöme
            för andra sektorsverksamheter. Det, Annika Nordgren, för mig fram
            till konstaterandet att vi, bortsett från det som rör fråga två
            i interpellationen, inte har så särskilt stort behov av en miljödebatt
            i riksdagen. Vi har ju ganska bra på fötterna här, och dessutom
            kan vi se framtiden an.
          </note>
          <note>
            Den egentliga anledningen till att jag ändå deltar i debatten
            är fråga två, om miljöregementen eller vad vi nu vill kalla dem.
            Då kan jag, försvarsministern, inte underlåta att säga att jag
            fortfarande är synnerligen besviken, eller rent av litet arg,
            över att jag skulle var ordförande i försvarsutskottet då vi fattade
            århundradets sämsta försvarsbeslut i december. Det tycker jag
            inte om! Är nu beslutet ändå fattat inser jag att jag måste vända
            mig till boråsarna och till andra, som snabbt reser sig och hittar
            nya, kreativa idéer för att fortsätta att förvalta det de har
            omkring sig och ta vara på intentioner som finns i försvarsbeslutet.
            Det skall de ha en klar poäng för. Jag är imponerad över det.
          </note>
          <note>
            Jag är ändå litet förvånad över att försvarsministern i svaret
            inte tar fasta på det som var poängen i
          </note>
          <note>
            Borås, det som också smittade av sig i Linköping och
          </note>
          <note>
            Umeå - kanske beror detta på hur Annika Nordgren hade formulerat
            sina frågor. Poängen i det här sammanhanget var ju att man skulle
            kunna dra nytta av det etablissemang som finns - men det kanske
            inte var så märkvärdigt - och att man skulle kunna få provverksamhet
            vid en tidpunkt då människor, kunskaper och yttre förutsättningar
            i övrigt stod till buds. Hänvisningen till hösten 1998 och vad
            som kommer ett halvår därefter blir därför inte särskilt poänggivande.
          </note>
          <note>
            Då blir det ingen poäng med vad som är producerat i Borås. För
            en gångs skull, försvarsministern, skulle vi kunna diskutera det
            som ligger litet utanför riksdagsbeslutet, nämligen en försöksverksamhet
            som tar fasta på vad som står till buds just nu. Varför måste
            vi börja från ruta ett, om vi ändå skall ha miljösoldater - vilket
            jag inte har bett om? Nu är vi där.
          </note>
          <note type="speaker">
            Anf. 79 BÖRJE NILSSON (s):
          </note>
          <note>
            Herr talman! Jag har ett förflutet i frågan, och jag vill gärna
            ge några synpunkter.
          </note>
          <note>
            Frågan om miljövärnsutbildning är ingalunda ny i kammaren. Frågan
            har debatterats flera gånger i motioner och sedemera i utskottsbetänkanden.
            Men redan 1992 väckte vi en socialdemokratisk motion som gällde
            miljövärnsutbildning och skapande av ett miljövärn i Kristianstad.
            Vi har sedan arbetat med frågan i ett antal år. Även ett utvecklings-
            och programarbete har skett i kommunens regi. Den som mest energiskt
            har drivit på är ekosofen Jan Danielsson, som är känd i samband
            med Gröna korset.
          </note>
          <note>
            Tankarna har sitt ursprung i en FN-studie inför
          </note>
          <note>
            Riokonferensen i juni 1992 om utveckling och miljö.
          </note>
          <note>
            Studien genomfördes under svenskt ordförandeskap av Maj Britt
            Theorin. Den handlade just om hur militära resurser kan användas
            i civila strävanden för att rädda och återställa miljön. Det är
            här som jag ser stora uppgifter, och det är här som vi måste se
            möjligheterna. Vi har från svensk sida ställt oss positiva till
            FN-studien. Detta var utgångspunkten för tankarna om en miljövärnsutbildning
            i Kristianstad.
          </note>
          <note>
            Vi har arbetat med frågan på olika sätt under årens lopp för
            att få till stånd en utbildning. Vi har haft en arbetsgrupp i
            kommunens regi som har presenterat program, försöksprojekt, som
            också har redovisats för försvarsministern. Jag ser det som oerhört
            viktigt att vi i Sverige kommer igång med dels en utbildning,
            dels ett miljövärn.
          </note>
          <note>
            Enligt försvarsministerns svar skall man 1998 ta slutlig ställning
            i fråga om utbildningen och en utvidgning av verksamheten. Det
            är naturligtvis bra att ta ett helhetsgrepp, fatta beslut och
            att ha en vidgad syn över det hela.
          </note>
          <note>
            Jag vill här framhålla att vi i Kristianstad naturligtvis är
            intresserade av denna fråga. Där finns ett stort engagemang. Staden
            har mist två regementen.
          </note>
          <note>
            Där finns bra lokaler för ändamålet och militär och civil kunskap
            i frågan. Ett samarbete med högskolan är naturligtvis nödvändigt.
            Det bedrivs redan utbildning vid linjen för naturvårdsingenjörsprogrammet
            i
          </note>
          <note>
            Kristianstad. Det är den enda platsen i landet där det bedrivs
            forskning och laborationer i vattensjukdomar och naturvård. Där
            finns för tillfället 105 studenter.
          </note>
          <note>
            Vi ser detta som en oerhört viktig resurs vid uppbyggnad av miljövärnsutbildning
            och skapandet av en civil beredskapsstyrka.
          </note>
          <note>
            Jag hoppas att vi kan vidga frågan och skapa ett effektivt miljövärn
            som kan operera som det är tänkt vid katastrofer och nödlägen.
            Världen över ser vi de växande miljöproblemen som det stora hotet
            mot mänsklighetens överlevnad. Jag tycker att det är viktigt att
            vi tar dessa problem på djupaste allvar.
          </note>
          <note type="speaker">
            Anf. 80 Försvarsminister BJÖRN VON SYDOW (s):
          </note>
          <note>
            Fru talman! Jag hade ett så långt interpellationssvar att den
            röda tidlampan lyste för mig. Jag ber att få fortsätta på några
            delar, så har jag svarat på interpellantens tredje fråga. Därefter
            ber jag att få ge några kommentarer.
          </note>
          <note>
            När det gäller den sista frågan som Annika Nordgren ställde om
            internationellt samarbete, vill jag framhålla att ett sådant internationellt
            samarbete redan existerar inom Försvarsdepartementets verksamhetsområde
            och givetvis också inom andra departements ansvarsområden och
            på EU-nivå.
          </note>
          <note>
            Inom Räddningsverkets och Kustbevakningens ansvarsområden bedrivs
            sedan länge ett aktivt internationellt samarbete på miljöområdet.
            Jag avser t.ex.
          </note>
          <note>
            uppbyggnad och utveckling av de baltiska ländernas räddningstjänster.
            Sedan 1992 har Räddningsverket fått sammanlagt 28 miljoner kronor
            inom ramen för suveränitetsstödet och det säkerhetsfrämjande stödet.
          </note>
          <note>
            Vid internationella insatser både på miljöområdet och vid humanitära
            insatser, som t.ex. Räddningsverket genomför, gäller att personal
            och materiel sätts samman beroende på vilket behov som finns vid
            den situation som uppkommit. Pliktpersonal används inte i dessa
            sammanhang, eftersom lagen inte medger detta och eftersom den
            kompetens som oftast efterfrågas vid sådana insatser är av mer
            specialiserad karaktär.
          </note>
          <note>
            Vanlig arbetskraft finns som regel vid platsen.
          </note>
          <note>
            Därmed, fru talman, har jag avgivit största delen av mitt första
            svar och fått det med till protokollet.
          </note>
          <note>
            Jag vill då ge några ytterligare kommentarer.
          </note>
          <note>
            Jag har som ny försvarsminister självklart först av allt studerat
            hur riksdagens aktuella beslutssituation ser ut. Jag har läst
            det stora betänkandet från i höstas och det nya om försvaret och
            miljön. Jag har tyckt att det har varit naturligt att på den grundvalen
            formulera mina svar. Betänkandena är praktiskt taget pinfärska
            vad gäller miljön. Det fattades beslut om det stora betänkandet
            i december, och det beslutet skall gälla i flera år framåt. Jag
            har antagit den utgångspunkt som riksdagen själv har anvisat.
          </note>
          <note>
            En fin insats görs från många håll. Jag var i Kristianstad på
            Gröna korsets konferens, och jag deltog i debatten om förespråkandet
            av civila insatser med försvars- eller pliktpersonal. Jag är också
            positiv till att man t.ex. i Borås har försökt att lägga fram
            ambitiösa förslag till bidrag i en svår situation som bl.a.
          </note>
          <note>
            Borås men även andra regementsorter befinner sig i.
          </note>
          <note>
            Jag tycker också att det har varit riktigt för mig att redovisa
            att det finns en öppning, och den ligger på den civilpliktiga
            delen. Inom befintlig lagstiftning finns det en möjlighet att
            starta utbildning som gör det tänkbart att använda civilpliktig
            personal. Men observera: Jag går efter det som är gällande lag
            vid höjd beredskap eller krig.
          </note>
          <note>
            Om man skall gå vidare - på det sätt som har gjorts gällande
            av alla som har deltagit i debatten -
          </note>
          <note>
            måste man ställa sig frågan om det är möjligt och rimligt att
            använda värnpliktig personal för ändamål som ligger utanför totalförsvaret?
            Jag tänker på Lennart Brunanders inlägg: Är det rimligt att använda
            totalförsvarets finanser för miljöinsatser? Eller ligger det i
            tanken - kanske också hos Arne Kjörnsberg - att något annat samhällsorgan
            skall beställa och köpa tjänster från försvarsmakten? Jag är tacksam
            om den fortsatta debatten kan klargöra dessa frågor.
          </note>
          <note type="speaker">
            Anf. 81 ANNIKA NORDGREN (mp):
          </note>
          <note>
            Fru talman! Det är inte fråga om ett ändamål utanför totalförsvaret.
            Det är oerhört viktigt att poängtera detta. En enig riksdag har
            slagit fast att miljöhotet är säkerhetspolitiskt betingat. Därmed
            skall totalförsvaret hantera dessa uppgifter. Ett av Försvarsmaktens
            fyra huvuduppgifter är att bistå samhället vid påfrestningar.
            Det är ingen som kan säga att miljöfrågorna inte är en påfrestning
            för samhället. Det är uppenbart för vem som helst. Det finns ett
            reellt behov att möta dessa frågor.
          </note>
          <note>
            Jag talar inte om att rädda kvar så mycket militär verksamhet
            som möjligt, utan detta är ett reellt behov som måste mötas. Militären
            har inom arbetsgruppen visat att man kan bidra på ett konkret
            och handfast sätt.
          </note>
          <note>
            Vi ser att det finns ett stort intresse. Det sitter fem personer
            här i kammaren - företrädare för Socialdemokraterna, Centern,
            Moderaterna och Miljöpartiet.
          </note>
          <note>
            Det visar på något, försvarsministern! Försvarsministern sade
            att han har författat svaret på grundval av riksdagsbeslut och
            betänkanden. Nu kanske man skall se detta mot bakgrund av att
            det sitter personer här från dessa partier som deltar i interpellationsdebatten,
            och att det finns en öppning. Vi säger alla: Håll dörren på glänt!
            Men gör det inte bara för att glutta ut och titta vad som finns
            där, utan bjud in arbetsgruppen med dess idéer. Bjud in dem i
            värmen.
          </note>
          <note>
            En sak som ofta tas upp är folkförankringen och trovärdigheten
            för försvaret. Jag tror, herr försvarsminister, att det här är
            en fråga där ungdomar, kvinnor och män ser att det finns ett reellt
            behov som måste mötas. Man vill göra en insats. Många ungdomar
            har hotbilden i form av miljöförstöring klar för sig. Man ser
            behovet väldigt konkret.
          </note>
          <note>
            Frågan är om vi skall ta Försvarsmaktens alla huvuduppgifter
            på allvar. I den vidgade hotbild som en enig riksdag har slagit
            fast är miljön är en viktig del.
          </note>
          <note>
            Vi ser stora skräcksenarier framför oss. Genom t.ex.
          </note>
          <note>
            detta förslag pekar vi på vad som skulle kunna göras i
          </note>
          <note>
            Baltikum - mycket konkret och handfast - med den kunskap som
            nu står till buds. Därför tycker jag att försvarsministern, på
            grundval av de signaler som så många partier i riksdagen nu ger
            försvarsministern, kan starta det här som ett försöksprojekt och
            se vart det leder. Jag är övertygad om att försvarsministern kommer
            att få se hur ungdomar i Sverige visar att det här är något som
            bidrar till folkförsvarstanken, folkförankringen och trovärdigheten
            i vårt påstående om att vi skall möta miljöhoten. Vi skall ge
            utbildning i de reella behoven och möjligheterna. Här har vi nu
            ett konkret förslag, som så många här i riksdagen vill lyfta fram.
            Det är ett starkt budskap till försvarsministern.
          </note>
          <note>
            Jag vill fråga försvarsministern: Anser försvarsministern att
            alla försvarets huvuduppgifter är lika viktiga? Delar försvarsministern
            analysen att miljöhoten är ett reellt säkerhetspolitiskt hot?
            Kan försvarsministern ge en signal till arbetsgrupper, till Umeå,
          </note>
          <note>
            Linköping och Borås, om att vi skall försöka satsa på det här,
            för att sedan utvärdera resultaten?
          </note>
          <note type="speaker">
            Anf. 82 LENNART BRUNANDER (c):
          </note>
          <note>
            Fru talman! Försvarsministern sade att försvaret bygger på det
            som riksdagen har sagt att regeringen skall göra och att försvaret
            skall handla om. Han hänvisar också till den diskussion om försvaret
            och miljön som nyligen fördes.
          </note>
          <note>
            Men det här är ju egentligen en annan sak. Försvarets påverkan
            på miljön i utbildningen och hänsynstagande till miljön i det
            sammanhanget är något naturligt. Miljön måste alla ta hänsyn till.
            Det är naturligtvis väldigt viktigt.
          </note>
          <note>
            En annan fråga är hur vi skall förhålla oss till och hur vi skall
            göra något åt katastrofer och miljöförstöring i övrigt. De finns
            där och måste hanteras på något sätt. Det gäller också det internationella
            engagemang som jag har pratat om.
          </note>
          <note>
            Sedan kan man fundera över var dessa frågor skall ligga. Jag
            tror egentligen inte att de skall ligga direkt under armé och
            krigsförvaltning. Det är snarare räddningstjänstfrågor som hör
            till Räddningsverket och det civila försvaret.
          </note>
          <note>
            Det försvarsbeslut som vi nyligen fattade är ju mer inriktat
            på civil beredskap, det civila samhället och totalförsvaret än
            vad som har varit fallet tidigare. Det tror jag är väldigt viktigt
            och någonting som man kan bygga vidare på.
          </note>
          <note>
            Försvarsministern ställer frågan om det är rimligt att man skall
            lägga det här till försvarskostnaderna.
          </note>
          <note>
            Det tror jag inte. ÖB har sagt att han inte har några pengar
            till detta, klart och koncist. Sedan är det ju en annan fråga
            om det är ÖB som bestämmer om det här, men den frågan kan vi lämna
            därhän just nu. En sådan här utbildning och en sådan här verksamhet
            när det gäller vårt internationella engagemang är ju inte gratis.
            Vi får ju pengar från FN för att göra de insatser som skall göras.
            Utbildningsinsatsen får vi däremot klara här hemma. Jag tror att
            det är viktigt att man tänker till och att regeringen kommer med
            ett förslag om hur kostnaden skall klaras av.
          </note>
          <note>
            Det viktiga i det här sammanhanget är att den kostnaden är väldigt
            liten i inledningsskedet, eftersom alla resurser finns. Då kan
            man starta det hela ganska enkelt. Jag vill fråga om det ändå
            inte finns en möjlighet att genomföra detta.
          </note>
          <note type="speaker">
            Anf. 83 ARNE ANDERSSON (m):
          </note>
          <note>
            Fru talman! Tack för kommentaren, försvarsministern. Jag t.o.m.
            förstår den.
          </note>
          <note>
            Jag skall ändå göra ett försök att förklara varför vi talar litet
            förbi varandra. I samband med och som motivering för att man krymper
            det reguljära försvaret finns talesätt som försvarsministern som
            ny i departementet lyckligtvis inte är så inkörd på som vi andra.
          </note>
          <note>
            Han har inte så starkt präglats av uttryck som den vidgade hotbilden
            och av det vidgade försvarsbegrepp som följer därav. Jag tror
            att det är där som vi i någon mån skiljer oss åt. Det är möjligt,
            ja, t.o.m. troligt, att försvarsministerns tolkning är den alldeles
            korrekta.
          </note>
          <note>
            Men vi har alltså, t.o.m. mot min vilja, umgåtts med den vidgade
            hotbilden och den syn på totalförsvaret som följer därav så pass
            intensivt att vi är litet smittade av detta. Därför är vi tämligen
            överens om att det som ändå har tänkts ut ligger inom ramen för
            vad riksdagen nog hade tänkt sig.
          </note>
          <note>
            Det blir litet tjatigt att upprepa detta eftersom andra också
            har talat om det, men det är så vi ser det. När det nu trots allt
            är så illa som det är tycker vi att försvarsministern än en gång
            skulle tillåta sig - i alla fall experimentvis, som kreativ hjärna
            - att fundera över om den här improvisationen litet vid sidan
            av riksdagsbeslutet har fog för sig - medans tid är!
          </note>
          <note type="speaker">
            Anf. 84 ARNE KJÖRNSBERG (s):
          </note>
          <note>
            Fru talman! Försvarsministern säger i sitt interpellationssvar
            att det är varken rimligt eller möjligt att utbildningen av totalförsvarspliktiga
            skall inriktas på frågor som miljöförstöring. Det är inte möjligt
            med nuvarande lagstiftning. Jag håller inte med försvarsministern
            om att det inte är rimligt. Men det kan vi naturligtvis diskutera.
            Låt oss göra det lugnt och sansat.
          </note>
          <note>
            Det var en lapsus av mig, fru talman, att jag inte nämnde Kristianstad.
            Jag ber min ärade kollega från
          </note>
          <note>
            Kristianstad, Börje Nilsson, om tillgift.
          </note>
          <note>
            Jag skall upprepa något som har sagts här. Stäng inte dörren,
            sade Lennart Brunander. Jag gör det för att det skall bli mer
            trovärdigt än om jag själv säger det. Det är därför jag citerar
            mina kolleger. Stäng inte dörren, sade Lennart Brunander.
          </note>
          <note>
            Det är nu möjligheten finns, sade Arne Andersson.
          </note>
          <note>
            Den finns naturligtvis om två, tre och fyra år också.
          </note>
          <note>
            Men den är mindre då. Resurser har splittrats. Naturligtvis finns
            det, som försvarsministern pekar på, hinder. Men jag vill faktiskt
            be herr försvarsminister att inte bara se hindren, utan också
            möjligheterna. Jag kanske t.o.m. kan sträcka mig så långt som
            till att be försvarsministern se möjligheterna i första hand och
            hindren i andra. Men det får försvarsministern välja själv.
          </note>
          <note>
            Jag hoppas att försvarsministern inte uppfattar följande som
            ett hot, utan som ett löfte. Oavsett vad den här debatten kommer
            att leda till, vill jag säga att vi kommer att fortsätta att föra
            fram de här frågorna och diskutera dem.
          </note>
          <note>
            Till sist: portmonnän. Vem skall betala? Försvarsministern frågade
            i slutet av sitt förra inlägg vem som skall betala. men det är
            ju samma portmonnä. Det finns olika fack i den. Försvarsministern,
            Börje Nilsson och jag, liksom på senare tid även Lennart Brunander,
            har bidragit till att sanera portmonnän. Så vi får väl också försöka
            enas om varifrån pengarna skall tas. Det är inget hinder i alla
            fall, försvarsministern.
          </note>
          <note type="speaker">
            Anf. 85 Försvarsminister BJÖRN VON SYDOW (s):
          </note>
          <note>
            Fru talman! När man tar sig an en ny uppgift och läser sitt material
            är det möjligt att man bokstavligen följer vad som står i texten.
            Jag har inte kännedom om de mångåriga diskussioner som har förts
            i försvarsutskottet och i kammaren om hur olika formuleringar
            skall utläsas. Jag har läst det så att försvaret inte har ett
            miljöansvar utanför sin egen sektor annat än när det gäller att
            biträda vid direkta katastrofer, detta i fredstid. Det har jag
            läst.
          </note>
          <note>
            Jag har läst formuleringarna på detta sätt, och jag kan inte
            se att försvaret i dagens läge har ett så långt gående och omfattande
            miljöpolitiskt ansvar som det som t.ex. Annika Nordgren läser
            in.
          </note>
          <note>
            När det gäller Arne Anderssons frågeställning om att vidga totalförsvarets
            ram måste jag säga att jag känner någon förvåning över att han
            menar att jag som försvarsminister skulle kunna föreslå att vi
            skulle använda den befintliga försvarsramen för verksamhet som
            ligger utanför totalförsvarets ändamål. Jag är förvånad, men det
            är möjligt att debatten kan ge ytterligare klarlägganden på den
            punkten.
          </note>
          <note>
            Vi har sedan frågan om vem som skall betala. Vi har ett budgetsystem
            med utgiftsområden som ställs mot varandra och som riksdagen beslutar
            om. Däri ligger avvägningen mellan de samhällsåtgärder som
          </note>
          <note>
            Sveriges riksdag beslutar. Menar i första hand Arne
          </note>
          <note>
            Andersson men kanske även andra att vi skulle ha en ny budgetpolitisk
            hantering inom ramen för totalförsvarets anslag, där vi skulle
            erbjuda oss att finansiera miljöpolitik och andra politikområden
            som egentligen tillhör andra utgiftsområden? Det är den kärnfråga
            som vi måste ta ställning till.
          </note>
          <note>
            Till Lennart Brunander vill jag säga att det inte är lätt att
            se så klara möjligheter till finansiering utifrån att man skulle
            våga sätta i gång ett så omfattande projekt i förväntan på att
            sedan få en internationell finansiering av dess genomförande.
          </note>
          <note>
            Detta gällde de finansiella förutsättningarna. Jag vill vidare
            understryka att vi i Sverige arbetar med ett värnpliktsförsvar
            och har en civilplikt. Många länder har andra lösningar för sina
            försvars- och krigsmakter.
          </note>
          <note>
            Det är ett väldigt stort steg att låta de värnpliktiga tjänstgöra
            med andra uppgifter än de som är bundna till Försvarsmakten. Civilplikten
            gäller på samhällssektorer utanför det direkta försvaret, men
            det är då fråga om förhöjd beredskap eller krig. Nog känns det
            osäkert ifall det är rimligt att basera detta på pliktlagen.
          </note>
          <note>
            Vore det fråga om en strukturförändring av en försvarsmakt i
            dagens Europa, med en så stor neddragning som den som äger rum
            på många håll, där man har att göra med fast anställd personal
            eller med folk som har kontrakt på ett antal år, skulle det vara
            en annan sak. I vårt land har vi en värnplikt inriktad mot totalförsvarets
            ansträngningar i en situation som i princip dramatiskt skiljer
            sig från fredsläget, nämligen i krig eller mellansteget förhöjd
            beredskap.
          </note>
          <note type="speaker">
            Anf. 86 ANNIKA NORDGREN (mp):
          </note>
          <note>
            Fru talman! Alldeles strax skall jag och försvarsministern diskutera
            eventuella nya investeringar i ubåtar - nog finns det pengar.
            Det handlar mer om att prioritera inom ramen, att se behoven och
            vilka saker det är vettigt att satsa på. Det här, försvarsministern,
            är en vettig sak att satsa på. Det handlar om vilja.
          </note>
          <note>
            Försvarsministern frågar om Försvarsmaktens miljöpolitiska ansvar.
            Jag vill påstå att Försvarsmakten har ett speciellt miljöansvar
            beroende på att miljöfarorna är ett säkerhetspolitiskt hot. Försvarsmakten
            skall möta sådana säkerhetspolitiska hot, och därigenom har Försvarsmakten
            ett särskilt ansvar för miljöfrågorna. Jag tycker att det är väldigt
            bra att försvarsministern, som han själv sade, har läst betänkandet
            väldigt noga. Det skall naturligtvis försvarsministern göra, men
            det är också bra att lyfta ögonen från betänkandena, komma till
            riksdagen och möta ett engagemang från olika partier, så att man
            kan se möjligheterna och ta vara på dem just nu medan de finns.
          </note>
          <note>
            Det är min förhoppning att försvarsministern när han kommer tillbaka
            till sin kammare efter den här debatten lyfter på telefonluren,
            ringer upp Klaes
          </note>
          <note>
            Tilander på I 15 och säger: Okej, nu genomför vi en försöksutbildning
            för att ta vara på de möjligheter som finns just i dag.
          </note>
          <note>
            Jag tror att detta kommer förr eller senare. Varför inte ta chansen
            nu, när möjligheten finns inom räckhåll? Jag hoppas att vi får
            se ett sådant resultat.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 1996/97:199 om ubåtar
          </note>
          <note type="speaker">
            Anf. 87 Försvarsminister BJÖRN VON SYDOW (s):
          </note>
          <note>
            Fru talman! Annika Nordgren har ställt följande fyra frågor till
            mig rörande ubåtar:
          </note>
          <note>
            Avser försvarsministern att ersätta de två halvtidsmoderniserade
            Näckenubåtar som ligger i materielberedskap med nya ubåtar?
          </note>
          <note>
            Avser försvarsministern att frångå Försvarsberedningens förslag
            om att ha 7 aktiva ubåtar till att ha
          </note>
          <note>
            9 aktiva ubåtar i den svenska marinen?
          </note>
          <note>
            Avser försvarsministern att klarlägga för Försvarsmakten att
            formuleringen från 1992 års försvarsbeslut om att "det är ytterst
            angeläget att vi inom landet kan behålla en nyutvecklingskapacitet
            för ubåtssystem" har ändrats i propositionen i oktober
          </note>
          <note>
            1995 till "en inhemsk kompetens bör säkerställas inom område(t)
            undervattensteknik (för svenska förhållanden)"?
          </note>
          <note>
            Avser försvarsministern att redovisa de säkerhetspolitiska bedömningar
            som ligger till grund för ett eventuellt beslut om att tillskjuta
            pengar för en projektstudie av den nya ubåten, som skall tillverkas
            i samarbete med Norge och Danmark?
          </note>
          <note>
            Fru talman! Annika Nordgren ställde i en interpellation som besvarades
            i början av december ett antal frågor rörande utbåtar till min
            företrädare, statsrådet
          </note>
          <note>
            Peterson. Jag delar de uppfattningar som han då framförde i dessa
            frågor.
          </note>
          <note>
            Jag väljer att först besvara Annika Nordgrens andra fråga. Riksdagen
            har i försvarsbeslutet den 13
          </note>
          <note>
            december 1996 beslutat att vi under den kommande försvarsbeslutsperioden
            skall ha 9 ubåtar, varav 2 i materielberedskap.
          </note>
          <note>
            Vad gäller Annika Nordgrens första fråga vill jag, helt i enlighet
            med vad min företrädare tidigare framfört i kammaren, säga följande.
          </note>
          <note>
            Av de 9 ubåtar som vi kommer att ha kvar i vår krigsorganisation
            är 2 av typ Näcken. Dessa båda ubåtar kommer att uppnå sin tekniska
            livslängd framemot år 2010. En ersättningsanskaffning kan således
            bli aktuell till denna tidpunkt - beroende av vilken inriktning
            för antalet ubåtar som statsmakterna fortsättningsvis kommer att
            fastställa.
          </note>
          <note>
            Frågan som rör kompetensen inom ubåtsområdet var föremål för
            behandling i samband med försvarsbeslutet i december 1996. I totalförsvarspropositionen
            angav regeringen sin inriktning avseende försvarsteknologiska
            satsningar. Denna inriktning innebär att
          </note>
          <note>
            Försvarsmakten skall avsätta ca 550 miljoner årligen till teknologisatsningar.
            Dessa satsningar syftar till att bevara de prioriterade försvarsindustriella
            baskompetenserna och att skapa anpassningsförmåga på det materiella
            området.
          </note>
          <note>
            Till följd av en fortsatt analys av anpassningsfrågorna kom dessa
            satsningar att om fatta nya områden jämfört med försvarsbeslutets
            första etapp. Inom ramen för dessa satsningar skall Försvarsmakten
            bl.a.
          </note>
          <note>
            säkerställa en fortsatt kompetens inom ubåtsområdet under försvarsbeslutsperioden
            (prop. 1996/97:4 s.
          </note>
          <note>
            158). Detta har också kommit till uttryck i regleringsbrevet
            för Försvarsmakten för år 1997.
          </note>
          <note>
            Vad gäller Annika Nordgrens fjärde fråga vill jag framhålla följande.
            Det pågående samarbetet med
          </note>
          <note>
            Danmark och Norge inom ramen för projektet Viking är ett bra
            och konstruktivt sätt att bibehålla kompetens på ubåtsområdet.
            Det som nu är aktuellt är fortsatta studier för att harmonisera
            de berörda ländernas önskemål. Om och när Sverige skall anskaffa
            nya ubåtar skall ett sådant beslut givetvis utgå från en säkerhetspolitisk
            bedömning av riksdagen.
          </note>
          <note type="speaker">
            Anf. 88 ANNIKA NORDGREN (mp):
          </note>
          <note>
            Fru talman! Jag vill börja med att tacka försvarsministern för
            svaret. Marinchefen har ju i massmedierna förklarat att han vill
            ha ytterligare två ubåtar till den svenska marinen. Han avser
            att i sommar presentera en framställan för regeringen om en projektstudie
            av de nya ubåtarna, som skall tillverkas i samarbete med Norge
            och Danmark. Den här studien kommer att kosta ungefär 40-50 miljoner
            kronor och ubåtarna, om de blir verklighet, ytterligare mellan
            2 och 3 miljarder kronor.
          </note>
          <note>
            Försvarsberedningens bedömning, som vilade på en säkerhetspolitisk
            analys, var att ubåtsflottan skulle minskas från 12 till 7 ubåtar.
            Beredningens förslag skulle omöjliggöra en anskaffning av Ubåt
            2000,
          </note>
          <note>
            Flundran eller Viking - projektet har bytt namn över tiden -
            men antalet ändrades i försvarspropositionen från 7 till 7 + 2,
            enligt vad jag känner till utan någon säkerhetspolitisk förklaring.
            Jag är väldigt intresserad av att höra från försvarsministern
            vad som har hänt i vår omvärld från tiden för försvarsberedningens
            bedömning och fram till framläggandet av försvarspropositionen.
          </note>
          <note>
            Det här väcker en hel del allvarliga frågor hos mig om hur beslut
            fattas och om det militärindustriella komplexets styrka och metoder.
          </note>
          <note>
            Om några år kommer alltså den svenska marinen att ha sju helt
            moderna ubåtar: tre Gotlandsutbåtar, som kan vara i tjänst mellan
            2030 och 2040 och fyra
          </note>
          <note>
            Västergötlandsubåtar, som kan vara i tjänst mellan
          </note>
          <note>
            2025 och 2030. Utöver dessa har vi två ubåtar i materielberedskap:
            Näckenubåtarna. De har alltså nyligen halvtidsmorderniserats.
          </note>
          <note>
            Vi har fått besked av Socialdemokraterna här i riksdagen om att
            Näckenubåtarna senare skulle utgå och inte ersättas av nya ubåtar.
            Det har alltså uttalats här. Jag undrar därför vad som har hänt
            på det säkerhetspolitiska området som föranleder att försvarsministern
            håller dörren öppen för anskaffning av nya ubåtar, när vi redan
            har dessa moderna ubåtar. Är detta rätt investering för Försvarsmakten?
          </note>
          <note>
            Vad händer i andra länder i vår omvärld? Ryssland har fortsatt
            att rusta ner. Ubåtsflottan i Östersjön har, enligt IISS, minskat
            från 42 ubåtar under Sovjettiden till 9 ubåtar 1995. Och de minskade
            till 6 förra året. I den ryska Östersjöflottan finns det alltså
            6
          </note>
          <note>
            ubåtar. Det innebär att Sverige, som har 7 operativa ubåtar,
            har fler ubåtar än Ryssland. Är det rimligt, försvarsministern?
            I så fall undrar jag om det är rimligt att satsa på ytterligare
            2 nya ubåtar. Varför skall
          </note>
          <note>
            Sverige vara det land som har flest ubåtar, dessutom toppmoderna,
            i Östersjön?
          </note>
          <note>
            Har försvarsministern informerat sig om vilka analyser MUST gör
            av hur framtiden ser ut när det gäller de olika satsningarna runt
            om i Östersjöflottor?
          </note>
          <note>
            I slutet av sitt svar säger försvarsministern att det är i riksdagen
            som en säkerhetspolitisk bedömning skall avgöra om och när Sverige
            skall anskaffa ubåtar.
          </note>
          <note>
            Det tackar vi för. Men om man nu avser att satsa dessa pengar
            i projekt måste vi också få reda på vilken bedömning som ligger
            till grund för den projektframställning som marinchefen kommer
            att lägga fram för regeringen. Den informationen tror jag att
            försvarsministern är skyldig riksdagen, eftersom det är en stor
            satsning med mycket pengar. Är det rätt satsning? Och är det rimligt,
            försvarsministern, att Sverige har en så stark ubåtsflotta i Östersjön?
          </note>
          <note type="speaker">
            Anf. 89 ARNE ANDERSSON (m):
          </note>
          <note>
            Fru talman! Jag kan också tacka försvarsministern för svaret.
          </note>
          <note>
            Jag deltar faktiskt i den här debatten därför att jag vill uttrycka
            besvikelse över det ständiga och återkommande misstänkliggörandet
            av det svenska försvaret och den svenska materielindustrin. Det
            säger jag med den mildaste stämma jag kan gentemot Annika Nordgren
            - som jag tycker är en förträfflig ledamot i utskottet - men med
            betydligt mera skärpa gentemot hennes parti.
          </note>
          <note>
            Svensk säkerhetspolitik bygger på en rad förutsättningar. Det
            märkliga är att vi inte avgör dem själva. Vårt försvars trovärdighet
            avgörs utomlands.
          </note>
          <note>
            Detta kan vi inte besluta om. Vi kan bara ha ett sådant försvar
            som gör att vi är trovärdiga. I det avseendet är den svenska materielindustrin
            en världsunik företeelse. I det avseendet har Annika Nordgren
            rätt. Vi är stora avseende kompetens, icke avseende vårt försvar.
          </note>
          <note>
            Men avseende materielpolitisk kompetens är vi unika i världen.
          </note>
          <note>
            Annika Nordgren deltar också i debatten om sysselsättning och
            kompetensbevarande och bekymrar sig när det gäller Europa, eftersom
            det skulle kunna läcka kompetens som icke kommer Sverige tillgodo.
          </note>
          <note>
            Och så ifrågasätter hon så ogenerat projekt som gör att hela
            världen tittar på oss! Det är inte säkert att man köper av oss.
            Många andra finns ju med på den marknaden. Men vi är ett av de
            få länder i världen som finns med.
          </note>
          <note>
            Fru talman! Jag har med dessa få ord deltagit i debatten, eftersom
            det måste bli bekant i Sverige att den politik som Annika Nordgren
            nu företräder omges med iskall kyla här i parlamentet.
          </note>
          <note type="speaker">
            Anf. 90 CHRISTER SKOOG (s):
          </note>
          <note>
            Fru talman! Sverige är alltså unikt i det avseendet att svensk
            materielindustri är världsledande när det gäller att bibehålla,
            upprätthålla och i framtiden kunna behålla kompetensen på det
            viktiga område som ubåtarna utgör.
          </note>
          <note>
            Vi har inte blivit världsledande av en händelse utan på grund
            av att vi målmedvetet har satsat. Vi har hela tiden legat i framkant
            när det gäller teknikutveckling och när det gäller att hitta de
            nya framtidsidéer som möjliggör för oss i Sverige att ha ett förhållandevis
            starkt försvar; vi har ju en svag ekonomi i vårt försvar jämfört
            med många andra länder. Vi har det här spetskunnandet, detta unika
            kunnande. Det har inte minst visat sig när det gäller svensk försvarsindustris
            exportansträngningar. Vi har alltså lyckats i konkurrens med stora
            nationer, t.ex. Tyskland. Man har ju inte köpt de svenska ubåtarna
            i t.ex. Australien därför att vi har speciellt vackra blå ögon,
            även om några kanske har det. Det har man givetvis gjort för att
            de fungerar bra och ändamålsenligt.
          </note>
          <note>
            Jag är glad över att den här debatten har kommit upp. Försvarsministern
            har klarlagt att en stor majoritet i riksdagen fattade beslut,
            så sent som den 13 december i fjol, om 550 miljoner för att man
            skall kunna bibehålla kompetensen. Avsikten är att man skall kunna
            hålla sig i framkant i Sverige också framöver.
          </note>
          <note>
            Det handlar givetvis om att teknikerna och om de som mera handfast
            ute i verkstaden sysslar med att tillverka ubåtar kan vara med.
          </note>
          <note>
            Sverige, som har ett litet försvar i förhållande till omvärlden,
            har en beredskap. Situationen i omvärlden kan förändras. Ledamöterna
            av denna kammare vet att vi har varit överens om att det skall
            finnas kontrollstationer där vi skall bedöma den säkerhetspolitiska
            utvecklingen i vår omvärld. Om det skulle visa sig att den försämras,
            vilket ingen av oss hoppas, har vi en beredskap. Då har vi möjligheten
            att bibehålla vår alliansfria politik, att själva försvara oss
            och att själva utveckla försvarsindustrins möjligheter. Det gör
            ju att vi är trovärdiga i den internationella debatten.
          </note>
          <note>
            Det är bra att vi kan bibehålla den här kompetensen. Det är bra
            signaler. Det är inte bara i den här kammaren som debatten förs.
            Den förs ju även utanför. Framför allt är det många som följer
            vad vi säger på det här området. De signaler som vi skickar härifrån
            är oerhört viktiga för Försvarsmakten, debattörerna, försvarsindustrin
            och för de presumtiva, internationella kunder som kan tänkas vända
            sig till den svenska försvarsindustrin. Det är också en viktig
            del.
          </note>
          <note>
            Därför är det bra att vi har slagit fast att vi kan bibehålla
            kompetensen och att dessa 550 miljoner avsätts även för att vi
            skall kunna ligga i framkant i framtiden.
          </note>
          <note type="speaker">
            Anf. 91 Försvarsminister BJÖRN VON SYDOW (s):
          </note>
          <note>
            Fru talman! Jag kan börja bakifrån med kommentarer.
          </note>
          <note>
            Jag menar, som Christer Skoog formulerade det, att avsikten med
            den här drygt halva miljarden och även den del som skall användas
            för ubåts- och undervattensteknologi självfallet skall syfta till
            mer än att bevara dagens kompetens. Den skall syfta till att vi
            skall kunna ligga i framkant i jämförelse med andra med den tekniska
            kompetens som vi besitter. Det kommer alltså att bli fråga om
            att höja förmågan inom svensk industri när det gäller att producera
            försvarsmateriel som är i klass med vad andra försvarssystem kan
            tänkas vara om ca 10 år. På den punkten vill jag instämma i Christer
            Skoogs inlägg.
          </note>
          <note>
            Arne Andersson har fört en allmän försvarspolitisk debatt med
            Annika Nordgren. Jag vet från kammaren att det brukar vara så.
            Därför avstår jag från att blanda mig i den i dag. Jag har även
            i det här fallet läst protokoll och, självklart, betänkanden och
            reservationer för att lära mig hur debattläget är.
          </note>
          <note>
            Till Annika Nordgren vill jag säga att syftet i ett trängre perspektiv
            självfallet är att Sveriges riksdag, om ett antal år, skall ha
            en reell valfrihet, en reell handlingsfrihet, när det gäller att
            kunna fortsätta att låta en av våra huvudkomponenter i Försvarsmakten
            vara ett ubåtsvapen. Det handlar självfallet om det.
          </note>
          <note>
            Men det är lika självklart - i och med mitt svar och framför
            allt i och med vad riksdagen har beslutat i samband med försvarsbeslutet
            - att det är fråga om en prövning i försvarsberedningen, i regeringen
            och, så småningom, i utskottet inför det ställningstagande som
            kan ske för eller emot en anskaffning av ytterligare nya fartyg
            någon gång under 2000-talet.
          </note>
          <note>
            Det är en mängd ställningstaganden som kommer att kunna göras
            av de politiska partierna och självfallet bli föremål för en offentlig
            debatt.
          </note>
          <note>
            Jag vill inte gå in i några djupare diskussioner om olika antal
            fartyg, ubåtar och andra, som finns i Östersjön eller andra delar
            av Sveriges närområde. Men jag har fått den uppfattningen under
            den korta period jag har varit försvarsminister, och i viss mån
            redan när jag var handelsminister och fick sätta mig in i dessa
            frågor, att Sverige har en av sina starkaste delar i sitt försvar
            i ubåtsvapnet.
          </note>
          <note>
            Varje land måste ha rätt att välja en inriktning på sitt försvar
            som är relativt sett kostnadseffektivt. Vi har funnit att för
            oss ter sig ubåtsvapnet som ett särdeles kostnadseffektivt försvarsinstrument.
            Jag kan inte se att det är något argument att andra länder har
            valt andra profiler. Vi har gjort hänsynstaganden till vad som
            komma kan, och vi har valt att göra den här satsningen för denna
            försvarsperiod. Vad som gäller därefter får bli föremål för den
            sedvanliga demokratiska process vi har när det gäller hur försvarsbeslut
            växer fram i vårt land.
          </note>
          <note type="speaker">
            Anf. 92 ANNIKA NORDGREN (mp):
          </note>
          <note>
            Fru talman! Jag hoppas att vi kan lita på försvarsministerns
            besked. Jag har litet svårt för det, eftersom vi fick ett så klart
            besked tidigare från Socialdemokraterna att det inte var tal om
            någon anskaffning av nya ubåtar. Det gör mig litet bekymrad. Jag
            skulle vilja att försvarsministern klart uttryckte att detta besked
            dementeras, så att vi får klarhet i det.
          </note>
          <note>
            Jag undrar återigen: Vad är det försvarsministern vet som inte
            jag vet? Det måste ha hänt någonting från Försvarsberedningens
            säkerhetspolitiska analys som visar på sju ubåtar till regeringens
            och Centerpartiets förslag om att det skall vara nio ubåtar. Det
            måste ha hänt någonting där, och jag är intresserad av att veta
            vad det var som föranledde den ändringen.
          </note>
          <note>
            Anser försvarsministern att det är rimligt att Sverige har den
            starkaste ubåtsflottan i Östersjön? En konkret fråga till: Är
            det värt 40, 50 miljoner att gå vidare med detta samarbetsprojekt,
            som jag befarar bygger in oss i beslut om senare anskaffning?
            Ytterligare en konkret fråga till försvarsministern: Ämnar försvarsministern
            se till att vi i samarbetsavtalet skriver in att det inte på något
            sätt förpliktar till en anskaffning, så att det verkligen blir
            riksdagen som genom säkerhetspolitiska bedömningar får ta ställning?
          </note>
          <note>
            Om försvarsministern ursäktar kan jag inte låta bli att vända
            mig litet grand till Arne Andersson och fortsätta den debatt som
            jag och Arne Andersson brukar ha. Det var nämligen två sakfel
            i vad Arne
          </note>
          <note>
            Andersson sade. För det första: Miljöpartiet misstänkliggör inte
            svensk försvarsindustri. Jag kan klart och tydligt säga att svensk
            försvarsindustri är oerhört kompetent, inte minst på ubåtsområdet,
            och ligger oerhört långt framme. Det är absolut inte det vi talar
            om. Vi vet att det är så. Det är motiven till de olika anskaffningsbesluten
            och de olika avtalen som jag ifrågasätter och i viss mån misstänkliggör.
          </note>
          <note>
            För det andra: Arne Andersson sade att vi i Sverige var stora
            när det gäller kunskap och kompetens, men inte så stora när det
            gäller försvaret. Det är precis det vi är. Vi har den största
            ubåtsflottan i Östersjön som det ser ut i dag, om vi ser på de
            uppgifter som finns. Jag tycker att det är viktigt att vi säger
            det.
          </note>
          <note>
            Sedan kan Arne Andersson och jag diskutera: Vad är rimliga investeringar,
            utifrån våra helt olika perspektiv? Jag och Arne Andersson har
            helt olika perspektiv när det gäller vad som är ett starkt militärt
            försvar och vad som skall vara ett starkt försvar. Men vi borde
            kunna enas om att i varje fall använda skattebetalarnas pengar
            på vad som är rimligt och viktigt, om vi betraktar omvärlden.
          </note>
          <note>
            Därmed, herr försvarsminister, vänder jag mig åter till försvarsministern.
            Jag hoppas att jag får svar på de konkreta frågor jag ställde.
            De känns väldigt angelägna för mig för att kunna motivera vad
            det är vi sysslar med i försvarsutskottet och i riksdagen, hur
            de olika bedömningarna kommer till stånd och vad vi tittar på
            när vi satsar pengar på dessa olika materielprojekt.
          </note>
          <note>
            Det anser jag att vi är skyldiga att redovisa för inte minst
            skattebetalarna. Då gäller det att inte ständigt bygga in oss
            i dessa enorma materielprojekt som kostar oerhört mycket pengar
            utan att kunna redovisa vad vi har för motiv.
          </note>
          <note type="speaker">
            Anf. 93 CHRISTER SKOOG (s):
          </note>
          <note>
            Fru talman! Jag tycker att det var ett mycket klargörande, klarläggande
            och framsynt svar från försvarsministern. Det är viktigt att vi
            inte svävar på målet. Vilka vi än är i denna kammare - framför
            allt givetvis från regeringen, men även oss ledamöter i riksdagen
            - skall vi ge ett budskap ut till de människor som finns och arbetar
            i en verklighet.
          </note>
          <note>
            Det faktum att det inte finns en överhängande fara att någon
            militärt skall angripa Sverige har fått sin konsekvenser. Vi har
            minskat försvarsanslaget med
          </note>
          <note>
            10 % för den närmaste femårsperioden. Det är klart att det får
            konsekvenser. Det har tyvärr inneburit att några beställningar
            av ubåtar inte finns i närtid i de svenska planerna. Detta gjorde
            i sin tur att Celsiuskoncernen fattade ett kommersiellt beslut
            att avveckla verksamheten i Malmö, med anledning av att det inte
            fanns några beställningar. I detta sammanhang är det oerhört viktigt
            att vi är så klara att vi säger att vi skall kunna ha beredskapen,
            flexibiliteten och möjligheten om förändringen i omvärlden blir
            sådan att det behövs vidtas åtgärder för att beställa nya ubåtar.
          </note>
          <note>
            Jag vill inte ge mig in i debatten med Annika
          </note>
          <note>
            Nordgren. Det är inte min uppgift här. Men hon tycks ha kanaler
            i andra länders ubåtsflottor som inte vi andra har. Jag vet inte
            hur många ubåtar som finns i vår omvärld. Det är heller inte så
            intressant. Det viktiga är att vi behåller möjligheten att kunna
            beställa i
          </note>
          <note>
            Sverige om det skulle visa sig nödvändigt.
          </note>
          <note type="speaker">
            Anf. 94 ARNE ANDERSSON (m):
          </note>
          <note>
            Fru talman! Det förhållandet att jag delar försvarsministerns
            redogörelse gör att jag omöjligt kan replikera. Jag kan heller
            inte tillföra någonting. För den skull ber jag om överseende för
            att jag vänder mig till Annika Nordgren.
          </note>
          <note>
            Vi misstänkliggör inte, och vi misstror inte. Men man tycker
            alltid att Försvarsmakten är för stor, att materielindustrin får
            för mycket pengar och att materielindustrin över huvud taget kan
            bantas. Jag har aldrig hört Annika Nordgren säga: Detta är ett
            område vi behöver se över. Det kanske är otillfredsställande tillgodosett
            avseende det reguljära försvaret.
          </note>
          <note>
            Jag kan bara konstatera, att avseende kärleksförklaring mot vår
            materielindustri kan uttrycksmedlen vara fasligt olika. Men jag
            skulle ändå vilja rekommendera det som Christer Skoog och jag
            står för som ännu mer pålitligt än det Annika Nordgren ändå gör.
          </note>
          <note>
            Med detta skulle vi kunna avsluta denna lilla debatt om vem som
            tycker mest om våra ubåtstillverkare.
          </note>
          <note>
            Fru talman! Det är intressant att kunna lyssna sig till viss
            kunskap. Det tycker jag mig ha kunnat gjort när Annika Nordgren
            funderar och ställer frågor till ministern. Jag skall inte förekomma
            svaret, för det sköter han bäst. Men vill ändå göra en reflexion.
            Vad var det som hände under tiden?, sade Annika Nordgren. Försvarsberedningen
            är mycket intressant. Den är ett bollplank till regeringen. Regeringen
            sparkar i väg bollar och ser hur det går. Man får svar på en del
            frågor ibland - iband bra svar, och ibland mindre bra.
          </note>
          <note>
            Det var aldrig tänkt att det sista ordet var sagt där.
          </note>
          <note>
            Med andra ord är beredningen icke ett kommittéarbete, och kommer
            att ha status av det. Därför anser vi moderater - även om jag
            tyckt att vi skulle ha deltagit hela tiden - att det inte är så
            mycket att bråka om. Nu löper beredningsarbetet vidare. Men det
            blir aldrig annat än ett bollplank. För den skull kommer både
            regeringen och riksdagen att härja med detta.
          </note>
          <note>
            Därav felsynen.
          </note>
          <note type="speaker">
            Anf. 95 Försvarsminister BJÖRN VON SYDOW (s):
          </note>
          <note>
            Fru talman! Jag har inhämtat att det är riktigt att det diskuterades
            sju ubåtar i ett första skede. Men det är bekant att det nuvarande
            försvarsbeslutet bygger på en viktig tanke, nämligen att det skall
            vara möjligt att göra en anpassning av vår försvarskapacitet.
          </note>
          <note>
            Den bild jag har fått av vad som hände i samband med 1995/96
            års beslut var att en fördjupad analys gjordes av Sveriges förmåga
            till anpassning på detta området och att regeringen därför, och
            så småningom också riksdagen, fann det lämpligt att ha kvar nio
            fartyg.
          </note>
          <note>
            Beträffande Viking har vi ännu inte fått något förslag för att
            kunna gå vidare. Om det kommer, så kommer det att granskas. Det
            finns finansiella förutsättningar, men inga beslut har fattats
            och inte ställningstaganden är gjorda. Jag kan försäkra att både
            den nuvarande regeringen och försvarsutskott och riksdag - det
            är jag övertygad om - kommer att göra ett säkerhetspolitiskt grundat
            ställningstagande i den fortsatta processen på nästa sida av 2000-talet.
            Det kommer man att göra för att undersöka om Sverige behöver förnya
            sitt ubåtsvapen under tiden efter de första åren på nästa årtusende.
          </note>
          <note type="speaker">
            Anf. 96 ANNIKA NORDGREN (mp):
          </note>
          <note>
            Fru talman! Jag hoppas att försvarsministern kommer att hålla
            ögonen på vidareutvecklingen av samarbetsavtalet. Det får inte
            bli så att vi hamnar i en situation där man i praktiken måste
            hitta säkerhetspolitiska anledningar för att anskaffa två ubåtar
            som
          </note>
          <note>
            Sverige i praktiken inte behöver. Det är mycket viktigt att det
            verkligen blir ett säkerhetspolitiskt ställningstagande, och inget
            avtal som innebär att vi på ett eller annat sätt måste anskaffa
            fler ubåtar.
          </note>
          <note>
            Jag föreslår att Christer Skoog läser publikationerna från det
            militära institutet IISS. Det är därifrån jag hämtat uppgifterna
            om hur många ubåtar som finns i Östersjön.
          </note>
          <note>
            Därmed kommer jag in litet grand på det som Arne Andersson sade.
            Tänk vad hemskt det hade varit om alla i försvarsutskottet satt
            och sade ja och amen till allt vad militären föreslår! Det vore
            inte bra - det vill jag å det bestämdaste hävda.
          </note>
          <note>
            Man måste ifrågasätta de bilder som ges i de säkerhetspolitiska
            bedömningarna från militärens sida och även gå till andra källor
            för att bilda sig en uppfattning om vad som är rimligt och riktigt
            att investera i. Detta måste man göra utifrån olika utgångspunkter.
          </note>
          <note>
            Försvarsministern får ursäkta, men vi i utskottet skall inte
            bara godta det som kommer från departementet eller militären.
            Vi har en viktigare roll i riksdagen än så. Jag tycker att det
            vore olyckligt att byta ut två fullt moderna halvtidsmoderniserade
            ubåtar och anskaffa två ännu modernare ubåtar i en situation där
            Sverige redan har flest ubåtar i Östersjön. Det vore inte rimligt.
          </note>
          <note>
            Jag tar försvarsministerns besked om att det verkligen är en
            säkerhetspolitisk bedömning som skall ligga till grund för detta
            som ett löfte vi kan lita på.
          </note>
          <note>
            Det får inte bli några piruetter och konstiga formuleringar i
            säkerhetspolitiken som gör att vi förr eller senare står med fler
            ubåtar än vad vi någonsin skulle kunna anse vara rimligt. Vi kan
            göra en bättre bedömning, genom att t.ex. satsa på sådant som
            vi diskuterade i en tidigare interpelllationsdebatt - reella behov
            som vi måste uppfylla.
          </note>
          <note>
            Överläggningen var härmed avslutad.
          </note>
          <note>
            12 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1996/97:74 och 116 till skatteutskottet
          </note>
          <note>
            Redogörelse
          </note>
          <note>
            1996/97:ER1 till utrikesutskottet
          </note>
          <note>
            Ajournering
          </note>
          <note>
            Kammaren beslutade kl. 13.55 på förslag av andre vice talmannen
            att ajournera förhandlingarna till kl.
          </note>
          <note>
            14.30 då de till dagens bordläggning aviserade ärendena väntades
            föreligga.
          </note>
          <note>
            Återupptagna förhandligar
          </note>
          <note>
            Förhandlingarna återupptogs kl. 14.30.
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1996/97:75 Skydd för hotade arter samt aktionsplaner för biologisk
            mångfald
          </note>
          <note>
            1996/97:90 Bättre möjligheter att samverka vid medborgarkontor
          </note>
          <note>
            1996/97:94 Lag om befogenhet att besluta om fisket inom Torne
            älvs fiskeområde
          </note>
          <note>
            14 § Anmälan och hänvisning av motioner
          </note>
          <note>
            Anmäldes
          </note>
          <note>
            Motioner med anledning av prop. 1996/97:82 Ändrade regler för
            anmälan av företagsförvärv enligt konkurrenslagen
          </note>
          <note>
            1996/97:N6 av Eva Goës m.fl. (mp)
          </note>
          <note>
            med anledning av prop. 1996/97:106 Ändringar i lagen om rättegången
            i arbetstvister
          </note>
          <note>
            1996/97:A30 av Elver Jonsson m.fl. (fp)
          </note>
          <note>
            1996/97:A31 av Sten Svensson m.fl.
          </note>
          <note>
            1996/97:A32 av Barbro Johansson och Kia Andreasson (mp)
          </note>
          <note>
            1996/97:A33 av Ingrid Burman och Hans Andersson
          </note>
          <note>
            (v)
          </note>
          <note>
            1996/97:A34 av Margareta Andersson m.fl. (c)
          </note>
          <note>
            1996/97:A35 av Elving Andersson m.fl. (c)
          </note>
          <note>
            med anledning av prop. 1996/97:109 Lokala styrelser med elevmajoritet
          </note>
          <note>
            1996/97:Ub13 av Beatrice Ask m.fl. (m)
          </note>
          <note>
            1996/97:Ub14 av Inger Davidson m.fl. (kd)
          </note>
          <note>
            1996/97:Ub15 av Britt-Marie Danestig-Olofsson m.fl.
          </note>
          <note>
            (v)
          </note>
          <note>
            1996/97:Ub16 av Ola Ström och Siri Dannaeus (fp)
          </note>
          <note>
            med anledning av prop. 1996/97:131 Prövningstillstånd i hovrätten
          </note>
          <note>
            1996/97:Ju21 av Gudrun Schyman m.fl. (v)
          </note>
          <note>
            1996/97:Ju22 av Kia Andreasson m.fl. (mp)
          </note>
          <note>
            1996/97:Ju23 av Lars Leijonborg m.fl. (fp)
          </note>
          <note>
            1996/97:Ju24 av Gun Hellsvik m.fl. (m)
          </note>
          <note>
            1996/97:Ju25 av Ingbritt Irhammar m.fl.
          </note>
          <note>
            Kammaren biföll andre vice talmannens förslag att ovanstående
            motioner omedelbart skulle hänvisas till berörda utskott:
          </note>
          <note>
            1996/97:N6 till näringsutskottet
          </note>
          <note>
            1996/97:A30-A35 till arbetsmarknadsutskottet
          </note>
          <note>
            1996/97:UbU13-UbU16 till utbildningsutskottet
          </note>
          <note>
            (Mot. 1996/97:Ub11 och Ub12 med anledning av prop. 1996/97:109
            hänvisades till utbildningsutskottet den 13 mars 1997.)
          </note>
          <note>
            1996/97:Ju21-Ju25 till justitieutskottet
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts den 21 mars
          </note>
          <note>
            1996/97:247 av Chatrine Pålsson (kd) till socialministern
          </note>
          <note>
            Aborter
          </note>
          <note>
            1996/97:248 av Chatrine Pålsson (kd) till socialministern
          </note>
          <note>
            Läkares arbetsuppgifter
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 8 april.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
            den 21 mars
          </note>
          <note>
            1996/97:408 av Rolf Kenneryd (c) till statsrådet
          </note>
          <note>
            Thomas Östros
          </note>
          <note>
            Tillgångar i enskild näringsverksamhet
          </note>
          <note>
            1996/97:409 av Lena Klevenås (s) till statsrådet
          </note>
          <note>
            Pierre Schori
          </note>
          <note>
            Lomékonventionen
          </note>
          <note>
            1996/97:410 av Lena Klevenås (s) till statsrådet Leif
          </note>
          <note>
            Pagrotsky
          </note>
          <note>
            Frihandelsavtalet Sydafrika och EU
          </note>
          <note>
            1996/97:411 av Elisa Abascal Reyes (mp) till arbetsmarknadsministern
            Arbetsmiljölagstiftning för ungdomar
          </note>
          <note>
            1996/97:412 av Elisa Abascal Reyes (mp) till statsrådet Ulrica
            Messing
          </note>
          <note>
            Sexuella trakasserier
          </note>
          <note>
            1996/97:413 av Lennart Fridén (m) till kommunikationsministern
          </note>
          <note>
            Sälenbanan
          </note>
          <note>
            1996/97:414 av Elisa Abascal Reyes (mp) till utbildningsministern
          </note>
          <note>
            Kloning
          </note>
          <note>
            1996/97:415 av Marianne Andersson (c) till miljöministern
          </note>
          <note>
            Bearbetningskoncession för mineraler
          </note>
          <note>
            1996/97:416 av Marianne Andersson (c) till statsrådet Leif Blomberg
          </note>
          <note>
            Arbetslösheten bland invandrare
          </note>
          <note>
            1996/97:417 av Tanja Linderborg (v) till utbildningsministern
          </note>
          <note>
            Avgifter på utbildningskataloger
          </note>
          <note>
            1996/97:418 av Eva Goës (mp) till utrikesministern
          </note>
          <note>
            Kosova
          </note>
          <note>
            1996/97:419 av Eva Goës (mp) till utrikesministern
          </note>
          <note>
            Mänskliga rättigheter i Ryssland
          </note>
          <note>
            1996/97:420 av Eva Goës (mp) till utrikesministern
          </note>
          <note>
            Kashmir
          </note>
          <note>
            1996/97:421 av Eva Goës (mp) till utrikesministern
          </note>
          <note>
            Östtimor
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 8 april.
          </note>
          <note>
            Andre vice talmannen tillönskade kammarens ledamöter en trevlig
            påsk.
          </note>
          <note>
            17 § Kammaren åtskildes kl. 15.33
          </note>
          <note>
            Förhandlingarna leddes av andre vice talmannen från sammanträdets
            början t.o.m. 6 § anf. 39 (delvis), av tredje vice talmannen därefter
            t.o.m. 10 § anf. 79
          </note>
          <note>
            (delvis) och av andre vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
