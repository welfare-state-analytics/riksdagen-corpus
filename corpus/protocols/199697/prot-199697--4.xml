<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--4</head>
          <docDate when="1996-09-20 00:00:00">1996-09-20 00:00:00</docDate>
        </div>
      </front>
      <body>
        <div>
          <note>
            14.00 - 14.01
          </note>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------
          </note>
          <note>
            1 § Överlämnande av budgetpropositionen
          </note>
          <note type="speaker">
            Anf. 1 TALMANNEN:
          </note>
          <note>
            Debatten inleds med att finansministern för riksdagen redovisar
            budgetpropositionen. Därefter genomförs en debatt i enlighet med
            regler som överenskommits mellan företrädare för riksdagens partier
            som framgår av föredragningslistan.
          </note>
          <note type="speaker">
            Anf. 2 Finansminister ERIK ÅSBRINK (s):
          </note>
          <note>
            Fru talman! Jag ber härmed att få överlämna budgetpropositionen
            för år 1997. Den innebär en väsentlig nyhet jämfört med tidigare.
            Jag kommer inte bara att överlämna den i form av en sedvanlig
            skriftlig budgetproposition utan också som komplement i form av
            en CD-skiva. Den här budgeten kommer att vara tillgänglig för
            hela svenska folket fr.o.m. nu på Internet, i CD-ROM-form och
            i sedvanlig skriftlig form.
          </note>
          <note>
            Finansministern överlämnade regeringens proposition 1996/97:1
            med förslag till statsbudget för budgetåret 1997, m.m.
          </note>
          <note>
            Fru talman! Minnet är kort i den ekonomiska politiken. För bara
            två tre år sedan hade Sverige ett skenande budgetunderskott, en
            skuldsättning som vi var på väg att tappa kontrollen över och
            ränteutgifter i statsbudgeten som var som en fet gökunge som trängde
            ut alla andra statliga utgifter. Vi hade inte bara statsfinanser
            i olag. Vi hade en ekonomi där det mesta gick åt fel håll. Tre
            år i rad hade vi negativ ekonomisk tillväxt. Investeringarna rasade,
            arbetslösheten tredubblades, räntorna sköt i höjden, och vi gjorde
            oss beroende av utländska långivare.
          </note>
          <note>
            När den socialdemokratiska regeringen tillträdde
          </note>
          <note>
            1994 var det nödvändigt att omedelbart ta itu med dessa problem.
            Den första uppgiften, den som under alla omständigheter måste
            lösas, var att ta itu med de skenande statsfinanserna. Det har
            under denna period som har gått sedan hösten 1994 vidtagits mycket
            omfattande åtgärder i form av ett saneringsprogram som till stora
            delar redan har beslutats och genomförts av den här riksdagen.
            Det har varit mycket tufft och mycket besvärligt, och det har
            utsatt svenska folket för stora påfrestningar. Men vi kan se resultaten
            av den förda utvecklingen.
          </note>
          <note>
            Den budget som jag just har lagt på talmannens bord innebär att
            vi är på väg att nå de budgetpolitiska mål som vi har satt upp.
            Vi har sagt att vi skall få ned underskottet i de offentliga finanserna
            till under 3 %
          </note>
          <note>
            1997. Det kommer vi att klara. Jag är övertygad om att vi gör
            detta, och det krävs ingen kreativ bokföring för att nå det målet.
            Vi räknar med ett underskott nästa år på 2,6 % av BNP. Vi räknar
            även med att klara nästa mål som vi har satt upp, att få offentliga
            finanser i balans 1998. Också detta mål ligger inom räckhåll.
            Vi räknar med att den offentliga skulden minskar, och det är en
            minskning som redan har börjat. 1994 nådde skulden sitt maximum.
            Vi fick en nedgång 1995, och vi får en fortsatt nedgång 1996
          </note>
          <note>
            och med all sannolikhet också 1997 och framöver.
          </note>
          <note>
            Detta är viktigt, eftersom det visar att vi är på väg att få
            kontroll över statsfinanserna, och det i sin tur är nödvändigt
            för att vi skall få kontroll över ekonomin i stort. Det är en
            nödvändig förutsättning för att vi skall återvinna framtidstro,
            viljan och förmågan att satsa och att se framåt, en förmåga och
            framtidstro som till stor del hade gått förlorad under de gångna
            åren.
          </note>
          <note>
            Detta är en budget som inte innehåller några stora överraskningar.
            Vi arbetar nu med en ny budgetprocedur som riksdagen har varit
            med om att utarbeta.
          </note>
          <note>
            Jag tror att den innebär stora fördelar. Det handlar inte bara
            om att vi arbetar med kalenderår i stället för som tidigare budgetår.
            Det handlar inte bara om att budgeten presenteras i en nyare,
            fräschare och modernare förpackning, utan det handlar framför
            allt om att få bättre ordning och reda och bättre disciplin i
            budgetprocessen. Den delen handlar inte om partipolitik, utan
            den handlar om att ge utrymme för politiska prioriteringar - och
            där kan uppfattningarna förvisso skilja sig åt - så att utgifterna
            inte sipprar i väg åt olika håll utan att det är medvetna politiska
            beslut som avgör vilka områden som vi skall satsa på och vilka
            andra områden som får stå tillbaka. Det är en stor landvinning
            att vi har kunnat genomföra dessa förändringar. Jag tror att det
            kommer att hjälpa oss att undvika den typ av statsfinansiella
            katastrofer som vi har upplevt i det förgångna och som har skapat
            så många problem för Sverige och för svensk ekonomi.
          </note>
          <note>
            Om vi ser på den svenska ekonomins utveckling ser det i många
            avseenden bättre ut nu än vad det gjorde så sent som i våras.
            Inflationen är nu nere på rekordlåg nivå. Den senaste tolvmånaderssiffran
            är
          </note>
          <note>
            0,3 %. Det finns de som har uttryckt oro över detta.
          </note>
          <note>
            De talar om riskerna för deflation och säger att det vore bra
            med litet högre inflation. Jag delar inte den uppfattningen, och
            jag förstår inte den uppfattningen.
          </note>
          <note>
            Det finns ingen risk för deflation i Sverige. Tvärtom står vi
            allt tydligare inför en konjunkturuppgång. Att priserna inte ökar
            på mat, boende, kläder och resor är jag övertygad om att en överväldigande
            majoritet av svenska folket tycker är bra. Vi skall slå vakt om
            dessa landvinningar. De är också en nödvändig förutsättning för
            att det skall gå bra i ekonomin i andra avseenden.
          </note>
          <note>
            Exporten fortsätter att gå bra, trots att kronan har stärkts
            väsentligt sedan förra sommaren. Även nästa år får vi en kraftig
            ökning av exporten. Det bidrar till att vi får ett växande överskott
            i våra utrikesbetalningar. Det bidrar till att vi kan börja amortera
            av på den stora utlandsskuld som vi har dragit på oss under de
            gångna åren.
          </note>
          <note>
            Investeringarna fortsätter att öka kraftigt, framför allt i år
            men även nästa år. Det är en förutsättning för att vi skall kunna
            bygga ut vår produktionsapparat, att skapa nya jobb, som ett led
            i kampen mot arbetslösheten.
          </note>
          <note>
            Räntan fortsätter att sjunka. Och jag tror att det finns utrymme
            för ytterligare räntenedgång. Det tar tid innan det får effekt
            på företagens investeringsbeslut.
          </note>
          <note>
            Men jag är övertygad om att vi kommer att se effekterna under
            1997 och framöver. I själva verket har räntenedgången under den
            senaste tiden gått så fort att räntan redan ligger lägre än i
            de kalkyler som ligger till grund för budgetpropositionen för
            de kommande åren.
          </note>
          <note>
            Vi står inför en konjunkturuppgång. Det finns alltfler tecken
            på detta. Senast i går kom en ny konjunkturbarometer från Konjunkturinstitutet
            som stärker bilden av en förestående konjunkturuppgång. Vi ser
            den i Sverige, och vi kommer också att se den i övriga Europa.
            Vi får en högre tillväxt i år, och framför allt nästa år, än vi
            räknade med tidigare. Och vi får bättre fart än tidigare på den
            privata konsumtionen, som har fått hållas tillbaka under åtskilliga
            år.
          </note>
          <note>
            I mångt och mycket ser det alltså bra ut. Det går bättre för
            svensk ekonomi. Framtidstron och optimismen kommer att öka. Det
            är jag övertygad om. Men det finns också, och det skall vi inte
            sticka under stol med, allvarliga problem i den svenska ekonomin
            som det återstår att bemästra. Det i särklass viktigaste problemet
            och det som måste ha allra högsta prioritet är arbetslösheten.
            Att bekämpa arbetslösheten och öka sysselsättningen är, och förblir,
            den viktigaste uppgiften för den ekonomiska politiken. Regeringen
            har satt upp målet att halvera den öppna arbetslösheten till år
            2000. Jag försäkrar att vi skall göra allt som står i vår makt
            för att uppnå det målet.
          </note>
          <note>
            Det var många som sade att målet om att sanera statsfinanserna
            var orealistiskt. Det skulle vi inte klara. Den politik som presenterades
            dög inte för att klara den uppgiften. Ingen säger så längre, för
            alla kan se att det var fel. De kan se att vi klarar att nå de
            mål som vi satt oss för. Det går t.o.m. fortare än vi själva räknade
            med. Sverige är på väg att få de starkaste statsfinanserna i Europa
            och i EU.
          </note>
          <note>
            På samma sätt som vi klarade det målet - vi har inte haft mer
            än två år på oss i regeringsställning -
          </note>
          <note>
            skall vi också klara målet att under en fyraårsperiod halvera
            den öppna arbetslösheten. Det kommer att hjälpas av den konjunkturuppgång
            som vi står inför och det kommer att hjälpas av en rad åtgärder
            som riksdagen har beslutat, senast i somras i samband med sysselsättningspropositionen.
            En stor del av de åtgärderna har ännu inte ens trätt i kraft.
          </note>
          <note>
            Och inte nog med det: Vi kommer fortlöpande att följa upp utvecklingen.
            Varje halvår skall vi ha en avstämning, en kontrollstation, för
            att se hur det går när det gäller sysselsättningen. Om vi inte
            tycker att utvecklingen följer de banor som vi vill att den skall
            gå i, har vi självfallet en beredskap för att vidta ytterligare
            åtgärder för att få ned arbetslösheten och öka sysselsättningen.
          </note>
          <note>
            Jag vill också betona att vi skärper ambitionerna när det gäller
            de offentliga finanserna. Vi har tidigare sagt att vi sträcker
            oss fram till balans 1998, och vi klarar det. Det finns skäl att
            höja ambitionerna, att eftersträva varaktiga överskott i de offentliga
            finanserna bortom 1998. Detta knyter an till gammal god tradition
            i Sverige - och, dristar jag mig att säga, till gammal god socialdemokratisk
            tradition. De mest framgångsrika perioderna i svensk ekonomisk
            politik under efterkrigstiden - man kan peka på 50- och 60-
          </note>
          <note>
            talen - har nämligen varit perioder med hög ekonomisk tillväxt
            som gav utrymme både för stigande reallöner och för reformer,
            förbättringar av välfärden.
          </note>
          <note>
            Vi hade full sysselsättning och ett blomstrande näringsliv. Samtidigt
            kunde vi hålla en låg inflation, en stark utrikesbalans och ett
            sparande i den offentliga sektorn, ett kollektivt gemensamt sparande.
          </note>
          <note>
            De här sakerna hänger samman. Det är ingen tillfällighet att
            det var på det sättet. Med ett kollektivt sparande får vi en ökad
            tilltro till vårt pensionssystem och till våra socialförsäkringar.
            Det i sin tur ger människorna en ökad framtidstro och en ökad
            benägenhet att satsa. Det gäller både individer och företag.
          </note>
          <note>
            Det handlar om ett sparande som skall vara tillräckligt stort
            för att betala de ökade investeringar som vi vill ha i framtiden,
            den utbyggnad av näringslivet som är nödvändig för tillväxten
            och framför allt för att öka sysselsättningen och få ned arbetslösheten.
          </note>
          <note>
            Därför är det en önskvärd ambition att vi kan etablera ett överskott
            i de offentliga finanserna bortom 1998.
          </note>
          <note>
            Jag ser att det är möjligt att göra detta utan att lägga nya
            sparpaket och utan att komma med nya skattehöjningar.
          </note>
          <note>
            Ordning och reda i statsfinanserna skall vi alltid ha. Vi måste
            alltid vara försiktiga och gnetiga och alltid hålla hårt i kronorna,
            för ytterst är det skattebetalarnas kronor vi talar om. Men vi
            behöver inte komma med nya stora sparpaket och skattehöjningar
            för att klara den här ambitionen. Vi klarar den ändå.
          </note>
          <note>
            Med en hygglig ekonomisk tillväxt är detta inom räckhåll.
          </note>
          <note>
            Att vi i dag för första gången på många år kan ta del av en budget
            som inte innehåller nya sparpaket och nya skattehöjningar är i
            sig en stor landvinning och ett bevis för att den ekonomiska politiken
            är på väg att lyckas.
          </note>
          <note>
            Den största besparingen på statsutgifterna, alla kategorier,
            som vi är på väg att ta hem gäller statsskuldräntorna. Med ett
            fullt genomfört saneringsprogram på 126 miljarder kronor kommer
            statsskuldräntorna år 1998 att vara 19 miljarder kronor lägre
            än de skulle ha varit om vi inte hade genomfört detta program.
            Det är den största utgiftsbesparing som vi över huvud taget kan
            se i budgeten, och det är naturligtvis en mycket stor framgång
            att vi kan åstadkomma detta. Det skapar utrymme för en kraftfull
            satsning på sysselsättning och det skapar utrymme för fördelningspolitiska
            insatser i framtiden.
          </note>
          <note>
            Den budget som jag har lagt i dag är på nytt ett uttryck för
            samarbetet mellan Socialdemokraterna och
          </note>
          <note>
            Centerpartiet. Det samarbete som har bedrivits sedan förra året
            och som har följts upp i år i vårpropositionen och i sysselsättningspropositionen
            kommer till uttryck också nu i budgetpropositionen.
          </note>
          <note>
            Det är inte så att vi har diskuterat varenda enskild detalj i
            budgeten. Det kan finnas enstaka frågor där vi har delade meningar,
            men i allt väsentligt står vi gemensamt bakom det här förslaget.
            Det är naturligtvis en oerhörd styrka att detta samarbete har
            fortsatt och fördjupats. Det är en oerhörd styrka att vi har en
            majoritet för den ekonomiska politiken. Det i sig är en viktig
            signal ut till hela svenska folket och ut till dem som finns på
            marknaderna om att vi har läget under kontroll, att utvecklingen
            går åt rätt håll och att det finns förutsättningar för lägre räntor
            och för en allt stabilare situation i framtiden. Detta är nödvändigt
            för att vi skall klara de viktiga uppgifter som vi har framför
            oss: att bekämpa arbetslösheten, att halvera den till år 2000
            och att återskapa tillväxt, utveckling och framtidstro i svensk
            ekonomi.
          </note>
          <note>
            (Applåder)
          </note>
          <note type="speaker">
            Anf. 3 BO LUNDGREN (m):
          </note>
          <note>
            Fru talman! Budgetpropositionen är inte bara en sammanställning
            av statens inkomster och utgifter.
          </note>
          <note>
            Den är också ett uttryck för politisk vilja och förmåga.
          </note>
          <note>
            Regeringen vill pressa ned arbetslösheten, men man förmår inte
            skapa förutsättningarna.
          </note>
          <note>
            Budgetpropositionen innehåller inga överraskningar. Därför kommer
            arbetslösheten att förbli hög.
          </note>
          <note>
            Därför är budgetpropositionen en kapitulation. Regeringen sviker
            inte bara de arbetslösa utan också alla hushåll som dignar under
            de höga skatter som betalar
          </note>
          <note>
            AMS-åtgärder och stöd.
          </note>
          <note>
            När Erik Åsbrink var skatteminister i den förra socialdemokratiska
            regeringen inleddes den dramatiska försämringen av tillväxt och
            sysselsättning. Då började budgetunderskottet skena. Under den
            tiden mer än fördubblades arbetslösheten, samtidigt som statens
            finanser försämrades med mer än 70 000 miljoner kronor. Tre år
            senare övertog den regering som han nu tillhör en ekonomi som
            hade börjat läka. Tillväxten hade tagit fart. Arbetslösheten minskade
            och statsfinanserna förbättrades.
          </note>
          <note>
            I dag ser vi följderna av de senaste årens återgång till den
            politik som en gång förde Sverige in i krisen.
          </note>
          <note>
            Visserligen tvingades den nya socialdemokratiska regeringen att
            fortsätta den sanering av statens finanser som vi inledde, men
            man valde fel väg. Tyngdpunkten blev massiva skattehöjningar på
            arbete och investeringar. Sammanlagt har skatterna höjts med 90
          </note>
          <note>
            miljarder kronor.
          </note>
          <note>
            De största skattehöjningarna har drabbat låg- och medelinkomsttagare
            i Sverige hårt.
          </note>
          <note>
            Tillsammans med återställare och återregleringar har det lett
            till att arbetslösheten åter börjat öka. I dag är fler arbetslösa
            än för två år sedan. I augusti var
          </note>
          <note>
            396 000 människor öppet arbetslösa, och ytterligare
          </note>
          <note>
            150 000 deltog i olika AMS-åtgärder.
          </note>
          <note>
            Bakom dessa dystra och kalla siffror finns människor av kött
            och blod som drabbas hårt. Deras ekonomi försämras, och deras
            självkänsla blir sämre.
          </note>
          <note>
            Ofta uppkommer sociala problem.
          </note>
          <note>
            Arbetslösheten drabbar oss alla. På LO-
          </note>
          <note>
            kongressen bekräftade Göran Persson att varje procentenhet arbetslöshet,
            var och en av de många människor som finns bakom den procentenheten,
            kostar
          </note>
          <note>
            10 miljarder kronor i utebliven produktion och kostnader för
            arbetslösheten. Dagens arbetslöshet kostar därmed varje svenskt
            hushåll i genomsnitt mer än
          </note>
          <note>
            30 000 kr per år. Bidragsberoendet ökar därmed också hos dem
            som har ett jobb. Till det kommer att förutsättningarna till följd
            av dessa kostnader naturligtvis försvagas när det gäller den viktiga
            gemensamma uppgiften att ge ett ordentligt stöd till dem som verkligen
            behöver det på grund av exempelvis handikapp eller sjukdom.
          </note>
          <note>
            I valrörelsen 1994 ställde Socialdemokraterna ut stora löften
            om en lyckosam kamp mot arbetslösheten.
          </note>
          <note>
            I dag är löftena svikna. Regeringen tror inte ens själv på sin
            politik. I budgetpropositionen ger regeringen upp målet om att
            halvera den öppna arbetslösheten till sekelskiftet. Man räknar
            med att den totala arbetslösheten år 2000 kommer att vara nästan
            10 %, 400 000
          </note>
          <note>
            människor.
          </note>
          <note>
            För att bryta den negativa utvecklingen och skapa förutsättningar
            för en stark tillväxt, en rejäl uppgång i antalet nya arbetstillfällen
            och ökat välstånd för alla krävs en kraftfull omläggning av politiken.
            Regeringen säger ju själv i budgetpropositionen att en positiv
            utveckling kräver att "viktiga beslut måste fattas rörande lönebildningen,
            arbetsmarknaden, energipolitiken, pensionssystemet och den offentliga
            sektorn".
          </note>
          <note>
            Man letar förgäves efter förslag för att åstadkomma de nödvändiga
            förändringarna. Det viktiga beslutet om nytt pensionssystem skjuts
            ytterligare på framtiden.
          </note>
          <note>
            Erik Åsbrink sade tidigare att den socialdemokratiska regeringen
            skall göra allt vad som står i dess makt för att pressa ned arbetslösheten.
            Är detta allt som står i er makt när arbetslösheten är högre än
            någonsin i modern tid? Det kommer förslag i vår, säger Erik Åsbrink.
            Om ni har förslag, varför kommer de inte nu? Vi skall ha kontrollstationer,
            säger Erik
          </note>
          <note>
            Åsbrink. Vi skall se hur sysselsättningen utvecklar sig. Men
            det ser vi redan i dag. Arbetslösheten har stigit till rekordnivåer.
            Om det vid kontrollstationerna visar sig att det behövs, skall
            vi vidta ytterligare åtgärder. Men varför inte vidta dem nu? Det
            är nu människorna behöver hopp och framtidstro. Det är nu människorna
            behöver jobb, inte till våren, inte nästa år.
          </note>
          <note>
            Det är att svika människorna, Erik Åsbrink. Vad är det för åtgärder
            som ni inte kan ta fram nu? När skall ni lägga fram förslag? När
            inser ni att det krävs en omläggning av politiken?
          </note>
          <note>
            Svara på dessa frågor, inte för min skull utan för de svenska
            medborgarnas skull.
          </note>
          <note>
            Regeringen aviserar också ytterligare en återgång till det gamla.
            Enligt regeringen bör målet vara permanenta överskott i de offentliga
            finanserna, inte som man skulle tro och diskutera, för att minska
            statsskulden utan för att finansiera framtida investeringar. Men
            det var inte offentliga investeringar som skapade
          </note>
          <note>
            IKEA. Tvärtom har den politiken försvagat möjligheterna för den
            privata sektorn, för företagarna att skapa de nya jobben. Det
            har vi sett under 70- och 80-talet.
          </note>
          <note>
            I avsaknad av egna förslag har regeringen gett
          </note>
          <note>
            Sveriges landshövdingar uppdraget att ansvara för diskussioner
            om regionala åtgärder som skulle kunna främja tillväxt och sysselsättning,
            något som man kallar "partnerskap för tillväxt".
          </note>
          <note>
            Fru talman! Det Sverige behöver är ledarskap för tillväxt. Det
            går att skapa förutsättningar för en annan utveckling, för ett
            Sverige där tillräckligt många nya jobb tillåts växa fram, där
            ekonomin stärks och där det blir möjligt för de allra flesta att
            leva på sin lön.
          </note>
          <note>
            Men det kräver en annan politik än den regeringen hittills fört.
            Det krävs en politik som grundas på insikten om att vi politiker
            inte kan skapa jobb men att vi kan skapa mer eller mindre goda
            förutsättningar för de människor runt om i Sverige som driver
            dagens företag och funderar på att starta morgondagens. Det är
            de som måste känna att det lönar sig att bygga ut, att starta
            nytt och att anställa fler.
          </note>
          <note>
            Då duger det inte att chockhöja skatten på arbete så att det
            blir dyrare att anställa, att införa dubbel skatt på investeringar,
            att tvinga företag att betala moms innan de själva fått in den
            eller att göra det krångligare att anställa genom fler och hårdare
            regleringar.
          </note>
          <note>
            Det krävs i stället en politik som skapar ett bra näringsklimat
            och river dagens många hinder för nya jobb. Skatten på arbete
            för framför allt låg- och medelinkomsttagare måste sänkas rejält
            och den dubbla skatten på investeringar naturligtvis slopas helt.
            För varje procentenhet arbetslösheten sänkas kan kommunalskatten
            sänks med en krona. Arbetsrätten måste reformeras så att den trygghet
            som ligger i möjligheterna till ett nytt arbete stärks. Dessutom
            måste en utbildningssatsning värt namnet genomföras. Ökad kunskap
            och större kompetens förbättrar inte bara möjligheterna att få
            arbete, det möjliggör också ett arbete som är bättre betalt.
          </note>
          <note>
            Fru talman! Under motionsperioden kommer vi moderater att lägga
            fram förslag om en omläggning av politiken som kan skapa förutsättningar
            för ett Sverige där människor och företag tillåts växa, där arbetslösheten
            steg för steg kan pressas tillbaka och där skatten kan sänkas
            så att man kan leva på sin lön.
          </note>
          <note>
            (Applåder)
          </note>
          <note type="speaker">
            Anf. 4 PER-OLA ERIKSSON (c):
          </note>
          <note>
            Fru talman! Regeringens budgetproposition för
          </note>
          <note>
            1997 läggs fram i ett läge när Centerpartiet och regeringen samarbetat
            om den ekonomiska politiken under ungefär ett och ett halvt års
            tid, dvs. från den 5 april i fjol. Det har varit ett betydelsefullt
            och konstruktivt samarbete. Det har också starkt bidragit till
            att många ekonomiska kurvor i Sverige i dag pekar åt rätt håll.
          </note>
          <note>
            Genom samarbetet manifesteras också att det finns en politisk
            stabilitet för en ekonomisk politik inriktad på budgetbalans år
            1998.
          </note>
          <note>
            Med den nya budgetpropositionen markeras också starten på en
            helt ny budgetprocess i riksdagen. Först och främst innebär beslutet
            om ett utgiftstak en bättre kontroll av statens utgifter. Fördelningen
            av utgifterna på de olika utgiftsområdena tvingar fram prioriteringar
            på ett helt annat sätt än vi tidigare har varit vana vid. Jag
            är övertygad om att alla ekonomiska bedömare inte ännu till fullo
            insett utgiftstakets och den nya budgetprocessens betydelse för
            den ekonomiska stabiliteten.
          </note>
          <note>
            Budgetpropositionen har, som finansministern tidigare sagt, i
            flera avseenden varit föremål för överläggningar mellan Centerpartiet
            och regeringen. Budgetpropositionen är därför i flera avseenden
            frukten av ett gemensamt arbete. I andra delar kommer vi från
          </note>
          <note>
            Centerpartiet att lägga fram våra förslag under den allmänna
            motionstiden. Vi har inte gått in i exakt varenda detalj.
          </note>
          <note>
            Det finns nog skäl att betona några kalla fakta som belyser resultatet
            av samverkan för Sveriges bästa.
          </note>
          <note>
            Vi har i dag en utomordentligt låg inflation. Allt talar för
            att vi för de närmaste åren har parkerat
          </note>
          <note>
            Sverige bland låginflationsländer. Det är bra, det är i en bjärt
            kontrast till den höginflationsekonomi som har alltför dystra
            erfarenheter av i det här landet. Vi skall inte vända tillbaka
            till 1980-talets inflationsekonomi med överhettning som följd.
          </note>
          <note>
            Budgetbalans finns i sikte 1998.
          </note>
          <note>
            Räntan på en femårig statsobligation, som styr bostadsräntorna,
            var i början av april 1996 - för 18
          </note>
          <note>
            månader sedan - drygt 11 %. I dag ligger den femåriga räntan
            under 7 %. Förutsättningarna för ännu lägre räntor bedöms som
            mycket goda. Räntedifferensen gentemot Tyskland minskar mycket
            kraftigt.Den kraftigt minskade räntenivån innebär för många människor
            betydligt minskade bördor. Tusentals och åter tusentals villaägare,
            företagare och enskilda människor har i dag minskade utgifter
            för sina lån. Det innebär inbesparade kronor och en starkare ekonomi
            för det svenska folkhushållet.
          </note>
          <note>
            Den svenska kronan har också stärkts och står i dag starkare
            än på mycket länge.
          </note>
          <note>
            Budgetunderskottet minskar, och i takt med detta minskar också
            behovet av statlig upplåning.
          </note>
          <note>
            Alla tecken tyder nu på att saneringen av statsfinanserna är
            på väg att lyckas. De magra årens tid är snart förbi. Det får
            inte innebära att en ny era med frikostiga löften om skattesänkningar
            eller ökade bidrag kan inledas. Nu är det viktigt att skapa överskott,
            skapa en buffert för att Sverige skall stå starkt i framtiden.
          </note>
          <note>
            I skriften kan vi läsa om de sju magra år som följde på de feta.
            Här är det tvärtom. De magra åren med budgetunderskott bör följas
            med år av överskott.
          </note>
          <note>
            Politiken får inte ändra huvudinriktning tiden efter det att
            vi uppnått budgetbalans. Det innebär att jag och Centerpartiet
            avvisar en högervridning av den ekonomiska politiken med stora
            ofinansierade skattesänkningar som följd. Likaså måste en vänstervridning
            av politiken med ökade utgifter, generösa bidrag till olika grupper
            och hög inflation avvisas. Framtiden kräver att den ekonomisk-politiska
            kursen ligger fast för många år framöver.
          </note>
          <note>
            Fru talman! Det stora problemet i dag är att arbetslösheten är
            för hög. Allt som kan göras måste också göras för att betvinga
            arbetslösheten och sätta Sverige i arbete. Det behövs en bättre
            tillväxt för kunna åstadkomma en hållbar utveckling. Nya jobb
            går som bekant inte att kommendera fram, utan det gäller att skapa
            förutsättningar för nya jobb: lägre räntor, stabila och långsiktiga
            spelregler samt investeringsprogram på olika områden. Politiken
            måste i stället inriktas på att skapa goda förutsättningar för
            en hållbar tillväxt och nya jobb, främst i den privata sektorn,
            i de mindre företagen, inom den växande miljö- och tjänstesektorn.
            Detta i sin tur förutsätter sunda statsfinanser och en bättre
            lönebildning.
          </note>
          <note>
            Vi - Centerpartiet och regeringen - har medverkat till en reformering
            och mer av decentralisering inom arbetsmarknadspolitiken. Ansvaret
            flyttas nu från den centrala nivån till den lokala och regionala
            nivån.
          </note>
          <note>
            Kort sagt: mindre AMS, mer av regionalt och lokalt inflytande.
            Arbetsrätten håller på att reformeras. En samstämmig uppfattning
            bland landets små och medelstora företag är att den förändring
            av arbetsrätten som nu sker genom överenskommelser mellan Centerpartiet
            och regeringen kommer att främja sysselsättningen och företagandet.
            Både LO och SAF har därmed haft fel i sin kritik.
          </note>
          <note>
            Miljardprogrammet för småföretagsutveckling måste fullföljas
            och regionalpolitiken förstärkas.
          </note>
          <note>
            I ett tidigare inlägg kunde vi nyss höra en ironisk kommentar
            om det uppdrag som landshövdingarna fått att inleda ett arbete
            för att ta fram nya jobb ute i regionerna. Det finns inga skäl
            att ironisera över det uppdraget. Det är ett sätt att utveckla
            regional näringspolitik och förstärka regionalpolitiken på precis
            samma sätt som man gjorde under den tid då Börje
          </note>
          <note>
            Hörnlund var arbetsmarknadsminister. De s.k. Hörnlundspengarna
            bidrog till att skapa tusentals och åter tusentals nya jobb runt
            om i landet. Under förra året skedde en förstärkning av detta
            arbete i samband med uppgörelsen mellan Centerpartiet och regeringen.
          </note>
          <note>
            Genom sysselsättningspropositionen gavs det nya möjligheter att
            satsa resurser för att stärka en regional näringspolitik. Detta
            arbete är viktigt. Man kan ute i regionerna direkt ta fram projekt,
            stimulera till företagande och satsa på nya arbetstillfällen.
          </note>
          <note>
            Det är viktigt att vi sätter näringspolitiken i fokus på den
            regionala nivån. Förenklingsdelegationen, som skall lägga fram
            förslag om förenkling av regelverket för företagen, kommer att
            ha särskild stor betydelse framför allt för de mindre företagen.
            Det är viktigt att
          </note>
          <note>
            Förenklingsdelegationen snabbt kommer med konstruktiva förslag
            för att göra det lättare att äga och driva företag. Sverige måste
            bli en bra företagarnation.
          </note>
          <note>
            Under det riksdagsår som vi har framför oss kommer en eller flera
            av tre betydelsefulla frågor för ekonomin och jobben att avgöras.
            Det gäller lönebildningen, EMU och omställningen av energisystemet.
          </note>
          <note>
            Nu några ord om lönebildningen. Sverige har inte råd med en lönebildning
            som går utanför vad samhällsekonomins ramar tillåter. Då skulle
            hela saneringsarbetet, som så mödosamt men ändå så framgångsrikt
            har bedrivits, ödeläggas. I första hand är lönebildningen ett
            ansvar för arbetsmarknadens parter, men om de misslyckas med att
            nå enighet på samma sätt som de misslyckades när det gällde arbetsrätten,
            blir det till syvende och sist ett ansvar för oss politiker. Vi
            skall vara bredda på en sådan situation.
          </note>
          <note>
            Av stor betydelse för att skapa ett starkare Sverige, för att
            få en bättre tillväxt i ekonomin och för att få en högre kompetens
            för att kunna möta den internationella konkurrensen är också den
            omfattande utbildningssatsningen. Särskilt viktigt är decentraliseringen
            av den högre utbildningen där de små och medelstora högskolornas
            spelar en utomordentligt betydelsefull roll.
          </note>
          <note>
            Satsningen på de små och mindre högskolornas resurser förstärks
            nu. Det är också viktigt med fasta forskningsresurser till de
            mindre enheterna. Det innebär inte att man gör avkall på kvaliteten,
            som det ibland litet föraktfullt påstås från olika håll. Tillsammans
            med regeringen har vi kommit överens om ramarna, satsningarna
            och prioriteringarna när det gäller högskolan. Däremot avvisar
            vi från Centerpartiet förslaget om att förändra reglerna för de
            olika stiftelserna och överta makten över forskningstiftelserna.
          </note>
          <note>
            Detta är ingenting nytt, utan det känner det svenska folket till.
          </note>
          <note>
            Fru talman! Årets budgetproposition är ett genombrott för en
            ny syn på landsbygd och lantbruk.
          </note>
          <note>
            Denna viktiga sektor ses numer i sitt rätta perspektiv, nämligen
            som bas för nya, miljövänliga jobb och för utveckling i hela landet.
            Mer av EU:s miljöstöd tas hem till gagn för både miljön och jobben.
            Dessutom uppräknas anslaget för drift och underhåll av landets
            mest finmaskiga vägnät. Jag vill betona att vi ser detta som en
            betydande centerframgång.
          </note>
          <note>
            Fru talman! Trots att samhällsekonomin förbättras och blir allt
            starkare tvingas många människor leva under mycket knappa ekonomiska
            förhållanden. Alltför många är i behov av socialbidrag. Pengarna
            räcker inte till. Alltför många människor faller också utanför
            våra generella trygghetssystem. Detta är inte bra.
          </note>
          <note>
            Socialtjänsten ställs inför trycket av ett ökat socialbidragsbehov.
            Situationen för de människor som är beroende av socialbidrag är
            därför mycket svår. Det finns anledning att riksdagen i större
            utsträckning ägnar tankar kring dessa frågor.
          </note>
          <note>
            Förhållandena och levnadsnivån för de människor som är beroende
            av socialbidrag är inte tillräckligt analyserade. De ekonomiska
            förutsättningarna har undersökts för många andra grupper t.ex.
            pensionärerna. Jag anser att det finns anledning att genomföra
            en levnadsnivåundersökning kring situationen för de människor
            som i dag är beroende av socialbidrag.
          </note>
          <note>
            Jag vill därför, avslutningsvis, fråga finansministern om han
            är beredd medverka till en sådan analys för att därefter kunna
            vidta åtgärder för att skapa ett mera heltäckande trygghetssystem
            så att de människor som i dag faller utanför systemet och som
            är beroende av socialbidrag kan komma in i systemet och därmed
            få en stabilare och ekonomiskt tryggare tillvaro.
          </note>
          <note>
            (Applåder)
          </note>
          <note type="speaker">
            Anf. 5 ANNE WIBBLE (fp):
          </note>
          <note>
            Fru talman! Om ett år kommer den öppna arbetslösheten att vara
            under 5 %. Jag gissar att nästan alla känner igen uttalandet.
            Det var det löfte som gjorde att Socialdemokraterna vann valet
            1994.
          </note>
          <note>
            Enligt tabellerna i dagens budgetproposition skall denna föreställning
            köras i repris. I nästa valrörelse, år 1998, kommer Erik Åsbrink
            återigen att lova att om ett år skall den öppna arbetslösheten
            vara under 5 %.
          </note>
          <note>
            Men då gäller det alltså inte 1995 - det är ju redan passerat
            - utan 1999! Vad som har hänt med arbetslösheten under fyra långa
            år däremellan kommer han att tala mycket, mycket tyst om. För
            de arbetslösa är det många förlorade år.
          </note>
          <note>
            Det var ett falskt budskap i valrörelsen 1994, och det finns
            en stor risk för att det blir lika falskt i valrörelsen 1998.
            Om det är fråga om bristande insikt eller rent lurendrejeri vet
            jag inte. Men förlorarna är under alla omständigheter de arbetslösa
            och deras familjer, som trodde att de röstade på en sysselsättningspolitik
            som inte finns, vilken byggde på glädjekalkyler och felaktig verklighetsbild.
            Jag tror att socialdemokratins brutna löften har bidragit till
            att alltfler människor inte längre vågar tro på politiska budskap.
            Det har blivit en ökande klyfta mellan medborgare och politiker,
            ett tilltagande problem för demokratin.
          </note>
          <note>
            Så här i halvtid har den öppna arbetslösheten parkerat sig på
            ca 8 %. Den totala arbetslösheten, alltså alla människor som är
            utan jobb och som vill ha ett jobb, är högre än 12 % och stigande.
            Enligt regeringens egna siffror kommer den att ligga kvar där
            nästa år eller vara högre. 1997 kommer den rent av att vara några
            tiondelar högre än under 1995. Utvecklingen går i fel riktning.
            Dessa siffror tvingar ju regeringen att erkänna att läget är sämre
            än man vad man själv trodde så sent som i våras. Sysselsättningen
            minskar, och nästa år kommer färre människor att kunna försörja
            sig på eget arbete än för ett år sedan. Detta är ett monumentalt
            misslyckande.
          </note>
          <note>
            Fru talman! Budgetpropositionen präglas trots detta av en egendomlig
            förnöjsamhet, ja, nästan skryt ibland, över hur bra allting har
            varit. Detsamma gäller för övrigt Per-Ola Erikssons anförande.
            Jag tror att detta är ett stort misstag, för människor känner
            inte igen bilden av att allting är jättebra och har blivit bättre
            i Sverige. De flesta människors vardag kännetecknas inte av att
            det är bra eller bättre än vad det var i går. Nästan alla är tvärtom
            väldigt oroliga - över det egna jobbet, för någon släkting eller
            vän som riskerar att bli arbetslös, för något barn som inte får
            jobb, för att pengarna inte räcker, för att pensionen är för liten,
            för att vården inte fungerar, för att omsorgen när man blir gammal
            inte skall vara tillräckligt bra och för att skolan inte ger tillräckliga
            kunskaper. Oron är väldigt stor. Regeringens förnöjsamhet vittnar
            om en verklighetsflykt, som jag tror är ett stort misstag. Många
            förstår också att detta med kvaliteten i vården och skolan hänger
            ihop med jobben. Men klarar man inte jobben, som regeringen nu
            visar att man inte kan, tvingas många människor att leva på a-kassa,
            socialbidrag eller andra offentliga pengar och då räcker ju inte
            skattepengarna till en bra skola och en bra vård och omsorg. Därför
            är kampen för jobben, mot arbetslösheten, huvudfrågan för oss
            i Folkpartiet.
          </note>
          <note>
            Nu säger naturligtvis regeringen att kampen mot arbetslösheten
            är en huvudfråga även för dem. Men det man gör är ju bevisligen
            helt otillräckligt och i långa stycken felaktigt, eftersom resultatet
            visar att målet inte uppnås. Enligt de egna prognoserna klarar
            man inte det uppsatta målet. Ännu vid sekelskiftet kommer var
            tionde människa att gå utan jobb.
          </note>
          <note>
            Under två års tid har regeringen nu sagt att åtgärder för att
            stärka tillväxten och minska arbetslösheten skall komma, och det
            står det även nu. Åtgärderna skall, står det, redovisas för riksdagen
            varje halvår i den uppföljning som vi skall få. Men varför i all
            sin dar vänta? Varför är det inte redan gjort? Varför görs det
            inte under alla omständigheter nu? Nästa uppföljning skall komma
            i april nästa år. Det är mer än ett halvt år till dess. Tänker
            regeringen och Centerpartiet inte göra någonting i kampen mot
            arbetslösheten förrän om ytterligare ett halvår, och vad tänker
            man i så fall göra då? Det står inte ett ord om detta.
          </note>
          <note>
            Jag har på grundval av dagens finansplan bara en enda fråga till
            Erik Åsbrink och Per-Ola Eriksson:
          </note>
          <note>
            Hur vill ni få ned arbetslösheten?
          </note>
          <note>
            Fru talman! Folkpartiet bedriver en konstruktiv oppositionspolitik.
            Vårt recept mot arbetslöshetskrisen heter jobb genom företagande.
            Vi har hela tiden lagt fram förslag som både har skapat förutsättningar
            för fler jobb genom företagande och innehållit en ansvarsfull
            budgetsanering genom besparingar. Vi har inte hemfallit åt någon
            godispåse-politik och kommer inte att göra det, i motsats till
            vad Socialdemokraterna gjorde i opposition. Varje regering måste
            sanera de offentliga finanserna - valet står mellan att göra det
            på ett bra sätt eller på ett dåligt sätt. Det finns majoritet
            i riksdagen för budgetsanering som bidrar till fler jobb eller
            budgetsanering som bidrar till färre jobb.
          </note>
          <note>
            Regeringens val framgår av att skatteinkomsterna på två år har
            ökat med 145 miljarder kronor och av att jobben har blivit färre.
            Man säger nu att det behövs ett gemensamt ansvarstagande i kampen
            mot arbetslösheten, för man inser uppenbarligen att man inte klarar
            det själv. I denna arbetslöshetskris som Erik
          </note>
          <note>
            Åsbrink vet är mycket allvarlig, fast han försöker att skyla
            över det, kommer Folkpartiet att bidra med förslag som ger just
            jobb genom företagande, fortsatt budgetsanering och fortsatt låg
            inflation.
          </note>
          <note>
            Den bestående arbetslöshetskris som regeringen, enligt dagens
            budskap, ganska passivt åser riskerar att försvaga och försämra
            förtroendet för Sverige och skapar osäkerhet om den framtida ekonomiska
            politiken. Traditionalistiska krafter inom socialdemokratin och
            inom dem näraliggande organisationerna blir alltmer högljudda
            i kraven på olika former av finanspolitiska stimulanser, mindre
            betydelse för låg inflation samt krav på nya skatter och ökade
            bidrag. Tyvärr andas ju redan finansplanen litet grand om eftergifter
            av förment fördelningspolitiskt slag. Ju längre arbetslösheten
            består och ju närmare valet vi kommer, desto mer högljudda kommer
            dessa röster att bli.
          </note>
          <note>
            Osäkerheten kommer att öka om i fall regeringen orkar att stå
            emot. Det är ett allvarligt problem som kommer att försvåra och
            försämra läget för de arbetlösa.
          </note>
          <note>
            Fru talman! Nu har halva mandatperioden gått.
          </note>
          <note>
            Allt det som regeringen inte har orkat med och därför skjutit
            på framtiden måste faktiskt beslutas. Det gäller bl.a. lönebildningen,
            arbetsmarknadens flexibilitet, energipolitiken, pensionssystemet
            och den offentliga sektorn. Vad regeringen vill göra på dessa
            områden framgår inte alls. Man har nämnt dessa ord, men det står
            inte ett smack om vad det är man vill göra. Det är väldigt illavarslande
            att man inte vet vad man vill. Det som faktiskt står i finansplanen
            är också illavarslande, t.ex. offentliga överskott för att finansiera
            framtida investeringar. Erik Åsbrink gjorde en poäng av detta.
          </note>
          <note>
            En naturlig fråga är naturligtvis om detta avser investeringar
            i naturgas för att kompensera nedläggning av inhemsk kraftproduktion.
            Det är väldigt illavarslande att pensionärernas premiereserver
            skall räknas in i den offentliga sektorn - det är ju pensionärernas
            pengar.
          </note>
          <note>
            Det är mycket illavarslande att man ägnar så mycket möda åt att
            öka den politiska maktsfären, i forskningsstiftelserna och genom
            40 miljoner kronor i ökade bidrag till fackliga organisationer.
            Det är också mycket illavarslande att Erik Åsbrink klagar över
            att de offentliga finanserna i Sverige är så känsliga för konjunktursvängningar,
            men ändå bygger sina kalkyler på att de offentliga utgifterna
            är två tredjedelar av
          </note>
          <note>
            BNP och att det inte finns någon konjunktursvacka.
          </note>
          <note>
            Den allvarligaste frågan, fru talman, är ändå: Hur tänker Erik
            Åsbrink få ned arbetslösheten?
          </note>
          <note>
            (Applåder)
          </note>
          <note type="speaker">
            Anf. 6 JOHAN LÖNNROTH (v):
          </note>
          <note>
            Fru talman! Regeringen bjuder in svenska folket till ett gemensamt
            ansvarstagande sade statsministern i regeringsdeklarationen. Det
            är bra, men ansvar hänger nära samman med makt. En människa som
            känner sig ratad och förnedrad - det gäller många arbetslösa och
            många som tvingas söka socialbidrag -
          </note>
          <note>
            kan inte tvingas ta ansvar för något som andra har beslutat långt
            över deras huvuden.
          </note>
          <note>
            Jag måste tyvärr ge Bo Lundgren och Anne
          </note>
          <note>
            Wibble rätt när de säger att regeringen saknar ett konkret program
            mot arbetslösheten. Regeringen tycks bara ha en grundläggande
            idé om hur arbetslösheten skall halveras: Att genom budgetsanering
            få ned räntan och därmed få fart på ekonomin. Men inte ens den
            idén tycks fungera i dag, för den reala räntan är fortfarande
            avskräckande hög. Jag tror, Erik Åsbrink, att ni måste vända på
            resonemanget. Det är inte budgetsaneringen som skall få ned arbetslösheten,
            utan det är den minskade arbetslösheten som skall stärka de offentliga
            finanserna.
          </note>
          <note>
            Att jag delvis kan hålla med Bo Lundgren och
          </note>
          <note>
            Anne Wibble betyder självklart inte att vi har gemensamma idéer
            om hur arbetslösheten skall bekämpas.
          </note>
          <note>
            Tvärtom gapar det en avgrund mellan högerns och vänsterns idéer.
            Bo Lundgren och Anne Wibble: Era idéer prövades faktiskt! Era
            skattesänkningar prövades. Det ledde till massarbetslöshet. De
            idéer som jag vet att Bo Lundgren och hans parti är inne på, innebär
            på längre sikt att vi skall få ett samhälle där det, som i
          </note>
          <note>
            England, förekommer lönenivåer på 25-30 kronor i timmen. Detta
            är löner som gör att många unga människor faktiskt tycker att
            det lönar sig bättre att vara kriminell än att söka sig ett jobb.
          </note>
          <note>
            Vänsterns alternativ är aktiv näringspolitik, sänkt skatt för
            de minsta företagen, omfördelning av arbetstid och inkomster,
            miljöomställning och utbildning.
          </note>
          <note>
            Svenska folket arbetar extremt mycket, men arbetstiden är också
            extremt snett fördelad. I Växjö har, genom ett vänsterinitiativ,
            kommunanställda fått möjlighet till kortare arbetstid. Massor
            av liknande försök pågår runt om i landet. Med statligt stöd till
            sådana försök skulle arbetslösheten kunna minskas till en mycket
            låg samhällskostnad. Samma sak gäller för de miljöjobb som skapats
            av den miljöfond som kom till på vårt initiativ hösten 1994.
          </note>
          <note>
            Jag får ibland en känsla av att Erik Åsbrink litet grand drömmer
            sig tillbaka till gamla tider, till 60-
          </note>
          <note>
            talet. Han vill inte tänka kring framtidsidéerna; arbetstidsreformer
            och miljöomställning.
          </note>
          <note>
            Akut behövs också nu en rejäl köpkraftsökning för de grupper
            som behöver det bäst. Vänsterpartiet föreslår riktade stödåtgärder
            till låginkomstpensionärer -
          </note>
          <note>
            bäst vore att höja det särskilda bostadstillägget - och till
            barnfamiljer. Vi föreslår också sänkt skatt för de med lägst inkomster.
          </note>
          <note>
            Enligt en undersökning som gjorts av Hyresgästföreningen i västra
            Sverige hamnar en normalavlönad
          </note>
          <note>
            LO-familj med två barn i hyreslägenhet under socialbidragsnormen.
            Erik Åsbrink talade här med rätta om hur viktigt det är att hålla
            tillbaka boendekostnaderna.
          </note>
          <note>
            Men verkligheten, Erik Åsbrink, är i dag faktiskt att hyrorna
            stiger väsentligt mer än inflationen. Vad tänker Erik Åsbrink
            göra åt detta? Kommer han att lägga fram några förslag som håller
            tillbaka hyresutvecklingen? Det här är ett mycket stort och allvarligt
            problem, speciellt för människor med låga inkomster.
          </note>
          <note>
            I nästan alla kommuner och landsting genomförs i dag sparprogram
            som ofta har nått utöver det socialt acceptabla. Ovanpå detta
            kommer nu beskedet att kommunerna skall tvingas betala tillbaka
            pengar för att skatteinkomsterna inte blev vad man räknat med.
          </note>
          <note>
            Samhällsekonomin sparar minimalt på att kasta ut ännu fler kommunalanställda
            i arbetslöshet. Ge nu ett besked i dag, Erik Åsbrink: Kommer kommunerna
            att få behålla dessa skattepengar? Det handlar inte om mycket
            pengar, men det skulle vara en oerhört viktig signal till kommuner
            och landsting.
          </note>
          <note>
            Ytterligare en fråga skall jag våga mig på. På LO-
          </note>
          <note>
            kongressen föreslog man att värnskatten skall vara kvar efter
            1998 och göras om till en vårdskatt. Hur ser finansministern på
            det förslaget?
          </note>
          <note>
            I regeringsförklaringen sägs att i takt med att arbetslösheten
            sjunker och statsfinanserna stärks kan utrymme skapas för åtgärder
            som förbättrar inkomstfördelningen utan att budgetsaneringen äventyras.
          </note>
          <note>
            Också på den punkten, Erik Åsbrink, tycker jag att ni skall vända
            på resonemanget. En skarpare fördelningspolitik är ju just ett
            bra redskap mot både arbetslöshet och budgetunderskott. Vänta
            inte med fördelningspolitiken!
          </note>
          <note>
            Enligt siffror från Statistiska centralbyrån har de som tillhör
            den fattigaste tiondelen av hushållen tappat 27 % av sin reala
            disponibla inkomst 1989-1994
          </note>
          <note>
            medan de som tillhör den rikaste tiondelen har vunnit
          </note>
          <note>
            17 %. Enligt regeringens egna beräkningar i budgeten har budgetsaneringen
            bidragit till att ytterligare öka skillnaden mellan de allra mest
            lågavlönade och de med de allra högsta inkomsterna.
          </note>
          <note>
            Redan i slutet av 1994 lovade Mona Sahlin att alla regeringsförslag
            skall belysas ur ett kvinnoperspektiv.
          </note>
          <note>
            Jag är ju visserligen som synes man, men också jag kan faktiskt
            se det gapande hålet. Jag har inte hunnit läsa hela budgeten,
            men jag ser det gapande hålet som lyser. Var är kvinnoperspektivet,
            det utlovade kvinnoperspektivet, konsekvensbeskrivningen av alla
            förslag ur ett könsperspektiv? Och framför allt: Var är de konkreta
            förslagen för att öka jämställdheten?
          </note>
          <note>
            Det är också bra att Socialdepartementet gjort en rapport om
            barnen, men vi saknar fortfarande den barnbilaga som utlovats.
            Det vore naturligtvis allra bäst om det också på denna punkt lades
            fram konkreta förslag.
          </note>
          <note>
            De dramatiskt ökade klassklyftorna uppstod samtidigt som massarbetslösheten
            och de raserade statsfinanserna. Det är lika sant i Sverige, det
            som i en FN-
          </note>
          <note>
            rapport konstateras vara sant i världsekonomin: Jämn inkomstfördelning
            är bra för den samhällsekonomiska effektiviteten. Därför är det
            också ett elände att medan EU-bidragen ökar mer än beräknat, reduceras
            biståndet till jordens fattigaste länder. Det är inte bara orättfärdigt,
            det är också ineffektivt ur globalekonomisk synpunkt. Den kollektiva
            depressionspolitik i
          </note>
          <note>
            EU-länderna som följer av viljan att få vara med i den ekonomiska
            och monetära unionen är också skadlig för världsekonomin.
          </note>
          <note>
            Finansministern vill att vi skall kunna ta ställning till EMU
            utifrån en styrkeposition. Vänsterpartiet är enigt med regeringen
            om att vi faktiskt behöver ett offentligt sparandeöverskott för
            att stärka demokratin mot storfinans och kapitalmarknad. Detta
            gäller oavsett om Sverige blir med i EMU eller inte. Men själva
            grundidén med EMU är att man skall överlämna politisk makt från
            valda parlament och från regeringen till förment opolitiska bankdirektörer.
            Därmed försvårar man möjligheten till aktiv bekämpning av arbetslösheten
            och därmed också till att bekämpa budgetunderskott.
          </note>
          <note>
            Vänsterpartiet anser också att det behövs ett starkt offentligt
            ägande, inte minst inom det banksystem som i dag arbetar för brinnande
            livet för att förbereda sig för ett svenskt inträde i EMU. Därför
            är vi starkt kritiska till förslagen om massiv utförsäljning av
            samhällsägda företag. Det är förslag som enbart syftar till att
            kvalificera Sverige för EMU:s gemensamma högerpolitik. Ge som
            sagt gärna ett ansvar till svenska folket, men låt då EMU avgöras
            av en folkomröstning! Jag skulle väldigt gärna vilja höra Per-Ola
          </note>
          <note>
            Eriksson säga något i denna fråga. Han sade inte ett ljud om
            EMU. Var står Centerpartiet i frågan om en folkomröstning om EMU?
          </note>
          <note>
            Regeringen vill kunna lita på parterna på arbetsmarknaden för
            att klara arbetslösheten. Men, Erik
          </note>
          <note>
            Åsbrink, det pågår faktiskt en maktkamp i detta land.
          </note>
          <note>
            Jag tror, Vänsterpartiet är övertygat om, att regeringen måste
            välja sida. Att försvaga arbetsrätten handlar inte om att skapa
            fler jobb, det handlar om att ge kapitalägarna mera makt på de
            arbetande människornas bekostnad. Ta inte konfrontation med fackföreningsrörelsen,
            Erik Åsbrink och Ulrica Messing! SAF
          </note>
          <note>
            har mycket starka vänner i alla fall. Fackföreningsrörelsen behöver
            den samlade arbetarrörelsens stöd.
          </note>
          <note>
            Vi vänsterpartister vill också ta vår del av ansvaret
          </note>
          <note>
            - om vi får makt att påverka den politik som förs. Vi vädjar
            inte om samarbete, och vi känner oss inte försmådda. Men vi skall
            se till att den starka opposition från vänster som vi vet finns
            i dag runt om i landet får en röst här i riksdagen i höstens budgetdiskussion.
          </note>
          <note type="speaker">
            Anf. 7 ROY OTTOSSON (mp):
          </note>
          <note>
            Fru talman! På regeringshorisonten ser vi nu tilltagande rosenrött
            skimmer som står i bjärt kontrast till den mörka verklighet som
            många arbetslösa, ungdomar, ensamstående kvinnor, flerbarnsfamiljer,
            låginkomsttagare och människor med små marginaler tvingas leva
            med. Regeringens sparprogram och skattehöjningar har slagit hårdast
            mot dem som har minst pengar! Detta har vi i Miljöpartiet påstått
            och hårt kritiserat i praktiskt taget varenda ekonomiskpolitisk
            debatt i riksdagen de senaste två åren. Ni i regeringen har ofta
            förnekat det, och hävdat att det tvärtom är de med de bästa inkomsterna
            som får avstå mest.
          </note>
          <note>
            Men nu har ni till slut motbevisat er själva i den här propositionen.
            På s. 59 finns ett diagram som visar att den tiondel av oss som
            tjänar minst har tvingats avstå i snitt 9 % av vår disponibla
            inkomst för att bidra till budgetförstärkningarna. Den tiondel
            som tjänar mest har bara fått avstå 7 % av sin betydligt fetare
            disponibla inkomst. Medelinkomsttagaren har kommit undan med drygt
            5 %. Tycker finansminister Erik Åsbrink att det är rättvist att
            de som har de lägsta inkomsterna skall tvingas avstå mest när
            staten tvingas spara?
          </note>
          <note>
            Regeringens påtagliga brist på fördelningspolitik när det gäller
            besparingar och skattehöjningar har tvingat mängder av människor
            runt om i landet att gå till socialbyrån för att få socialbidrag
            för att kunna skaffa sig livets nödtorft - mat, kläder, pengar
            till hyran. Det har inneburit att regeringen mer eller mindre
            medvetet har skapat en social misär som vi inte hade behövt ha.
            Det innebär också att kommunerna har drabbats av ökade kostnader
            och har tvingats skära ned på skolor, omsorg och vård. Vi kan
            nu se reportage på TV om hur skolor förfaller runt om i landet,
            hur undervisningen blir sämre när man tvingas fösa ihop allt fler
            elever i stora klasser. Vi har en urholkad välfärd framför ögonen.
            Den urholkas allt mer. Egentligen är det helt onödigt. Den här
            budgetsaneringen hade gått att göra fördelningspolitiskt bättre.
          </note>
          <note>
            Nu hade finansministern chansen att åtminstone försöka rätta
            till de grövsta felgreppen. Men icke!
          </note>
          <note>
            Han fortsätter som om ingenting har hänt. Regeringen uppvisar
            en nästan overklig okänslighet inför de ökande sociala problem
            som regeringens politik medför. Inkomstklyftorna ökar i det svenska
            samhället, och regeringens ekonomiska politik bidrar aktivt till
            det.
          </note>
          <note>
            Jag skall peka på en detalj ur propositionen som belyser det
            här. Man föreslår skattesänkningar på en miljard för dem som har
            tjänstebil. Det blir en miljard kronor mindre i skatteintäkter
            när man sänker skatten för dem som har tjänstebil. Det är ett
            förslag som regeringen strider för och förmodligen genomför här
            i riksdagen. Vilka vinner på det? Är det de som har det besvärligt?
          </note>
          <note>
            Det tokiga förslaget att avskaffa tandvårdsförsäkringen ligger
            kvar. Detta att inte ge åtminstone 1 %
          </note>
          <note>
            till de allra fattigaste i världen kvarstår. Biståndet hålls
            fortfarande nere på 0,7 %.
          </note>
          <note>
            Fru talman! Massarbetslösheten framstår som det största ekonomiska
            problemet. Målet måste vara att före sekelskiftet åtminstone halvera
            den - på den punkten är vi i Miljöpartiet överens med regeringen.
          </note>
          <note>
            Men vad har regeringen för nya åtgärder att komma med? Svaret
            är rosenröda drömmar om ekonomisk tillväxt. Enligt regeringens
            beräkningar kommer den totala arbetslösheten att ligga kvar på
            närmare 10 %
          </note>
          <note>
            vid sekelskiftet om den nu presenterade politiken genomförs.
            Det innebär att det är en bra bit kvar till en halvering av arbetslösheten.
            Den öppna arbetslösheten beräknas komma ned till strax under 6
            %. Man borde komma ned till högst 4 %. För att klara en halvering
            av arbetslösheten måste man enligt regeringens nu presenterade
            beräkningar åstadkomma en snabbare ekonomisk tillväxt, ungefär
            litet drygt 3 %
          </note>
          <note>
            per år i fyra års tid.
          </note>
          <note>
            Men, Erik Åsbrink, när hade Sverige senast en ekonomisk tillväxt
            på 3 % om året, fyra år i rad? Det här är ju ert enda recept mot
            massarbetslösheten, och det skall ske från en nivå på bruttonationalprodukten
            som är mycket hög. Det är faktiskt en viss skillnad om man jämför
            med 50- och 60-talen då vi hade en hög ekonomisk tillväxt, men
            då vi också hade en lägre nivå på bruttonationalprodukten. Att
            nu komma upp i samma procenttal skulle naturligtvis kräva mycket
            mer. Medlen för att uppnå detta är, enligt propositionen, att
            förbättra arbetsmarknaden i olika avseenden och få fart på lönebildningen
            på något sätt. Men hur, det sägs inte.
          </note>
          <note>
            Man måste fråga sig vad det är för underverk som ni ruvar på
            i regeringskulan. Har ni gjort någon som helst analys av vad en
            sådan extrem tillväxtpolitik egentligen skulle innebära i form
            av ökad exploatering av naturresurser, ökad miljöskuld, sociala
            effekter och fördelningseffekter mellan nord och syd?
          </note>
          <note>
            Det är uppenbart att er rosenröda dröm om en hög ekonomisk tillväxt
            är ett självbedrägeri i den högre skolan. Ni måste någon gång
            inse att arbetstidsförkortning, en sänkning av normalarbetstiden,
            är nödvändig. Ni måste inse att det faktiskt gäller att satsa
            på de gröna jobben, att få en skatteväxling som innebär att vi
            höjer skatterna på miljösidan och sänker dem på arbete, och att
            satsa på de sektorer som växer snabbt över hela världen och kommer
            att växa ännu snabbare. Samma miljöproblem finns nämligen överallt.
          </note>
          <note>
            Så till det här med att dela på jobben. I dag delar vi på kostnaderna
            för arbetslösheten - de som har arbete får betala för dem som
            inte har. Vore det inte bättre, både mänskligt och ekonomiskt,
            att få med alla på arbetsmarknaden, att få med alla på jobben,
            att dela på jobben så att alla kan delta på ett positivt sätt
            i produktionen? Vi i Miljöpartiet är fullständigt övertygade om
            att det är en bättre ekonomisk politik. Det minskar arbetslösheten,
            men ger också en bättre ekonomi totalt sett.
          </note>
          <note>
            Jag kan på sätt och vis förstå era ansträngningar att försöka
            skapa en vacker bild av den svenska ekonomins utveckling, trots
            de orimliga förutsättningar den här bilden bygger på. Ni vill
            ju locka människor att sluta betala av sina lån, sluta spara inför
            ålderdomen, sluta spara för att ha en reserv om man skulle bli
            sjuk eller arbetslös. I stället vill ni locka folk att använda
            sina slantar till att köpa bilar, kylskåp, större boendeytor och
            kanske ta ett och annat nytt lån.
          </note>
          <note>
            Ni vill helt enkelt öka den privata konsumtionen, få upp den
            inhemska efterfrågan, och därigenom stimulera fram en högre ekonomisk
            tillväxt. Men det är en destruktiv tillväxtpolitik, som innebär
            att människor också blir mer beroende av banker och samhällets
            trygghetssystem. Jag tror att ni kommer att misslyckas, även om
            ni tar i aldrig så mycket.
          </note>
          <note>
            Jag tror att människor inser att de måste minska sitt beroende
            och skapa sig själva en större trygghet.
          </note>
          <note>
            Självtilliten behöver stärkas i Sverige. Jag tror att den ekonomiska
            krisen har lärt människor att man inte kan lita på att ersättningar
            i a-kassa och sjukförsäkring förblir höga, att man inte kan lita
            på att realräntorna förblir låga eller sjunker - nu ligger de
            högt -, att man inte kan lita på att hyrorna och boendekostnaderna
            hålls låga, att man inte kan lita på att ekonomin alltid skall
            växa. Jag är övertygad om att de flesta har upplevt raka motsatsen
            under de sista fem åren, och jag är övertygad om att man inte
            låter sig luras en gång till. I
          </note>
          <note>
            en internationell jämförelse, t.ex. med andra EU-
          </note>
          <note>
            länder, är inte heller de svenska hushållens sparande särskilt
            högt, inte ens om man räknar med sparandet inom ATP-systemet.
            Också i det perspektivet framstår regeringens beräkningar som
            orimliga. Perssons och
          </note>
          <note>
            Åsbrinks drömfabrik har inte särskilt mycket med den ekonomiska
            verkligheten att göra.
          </note>
          <note>
            Regeringens slag mot dem som har minst drabbar särskilt kvinnorna.
            Jämlikhetssträvandena urholkas nu snabbt. Arbetslösheten ökar
            snabbast för kvinnor.
          </note>
          <note>
            Också på den punkten sviker man från regeringens sida.
          </note>
          <note>
            Så har vi detta med miljön. Jag måste säga att drömfabriken på
            Rosenbad har producerat en väldigt högstämd poesi på miljöområdet.
            I propositionen sägs att regeringen numera med kraft skall verka
            för att systematiskt bygga ett ekologiskt samhälle. Men samtidigt
            struntar man i att ens försöka analysera hur miljöskulden utvecklas.
            Låt mig ta ett exempel.
          </note>
          <note>
            I det gällande svenska konvergensprogrammet ställs miljömål upp
            vid sidan av konvergenskriterierna och sysselsättningsmålet, men
            i uppföljningen av programmet - som nu tredje gången görs som
            bilaga till propositionen - sägs inte ett ord om hur miljömålen
            uppnås, inte heller i de förra uppföljningarna. Det är inte första
            gången som regeringens miljöpolitik kan beskrivas som största
            möjliga tystnad.
          </note>
          <note>
            Vet du, Erik Åsbrink, hur stora nedskärningar ni föreslår på
            miljöområdet? Vet du hur många försurningshotade sjöar och vattendrag
            i landet som nu inte längre kan kalkas på grund av era nedskärningar?
            Vet du hur många oersättliga urskogar och naturskogar som kommer
            att skövlas på grund av era nedskärningar? Vet du hur mycket mer
            av miljögifter som kommer att spridas och samlas i människors
            inre organ på grund av er motsägelsefulla snålhet på miljöområdet?
          </note>
          <note>
            Har ni i regeringen något som helst grepp om vad ni håller på
            att ställa till med på miljöområdet? Tror ni att poesi och högstämda
            ord löser miljöproblem?
          </note>
          <note>
            Jag har gjort en snabbanalys av vad budgetpropositionen egentligen
            innebär på miljöområdet. Den visar att nedskärningarna på miljöområdet
            från förra året till nästa år är ungefär 30 %. Det är möjligt
            att jag har räknat fel - jag hoppas det. Det är en tredjedel som
            går bort av något som redan var mycket snålt tilltaget, så snålt
            att vi faktiskt arbetade mot den förra regeringen för att få en
            bättre regering ur miljösynpukt. Att skära bort en tredjedel till
            på detta vore en katastrof. I den beräkningen har vi inte tittat
            på att ni vägrar fullfölja satsningen på allergisanering - där
            det fattas minst 600 miljoner! Vi har heller inte räknat med de
            uteblivna satsningarna på vindkraftsutbyggnad och liknande. Ändå
            blir det en tredjedel som går bort på miljöområdet!
          </note>
          <note>
            Sammantaget kan vi inte finna något annat område i denna socialdemokratiska
            budget som drabbas av större nedskärningar. Om ni tror att ert
            samarbete med
          </note>
          <note>
            Centern hjälper miljön och gör er budget grönare, så misstar
            ni er grovt. Bakom era rosenröda potemkinkulisser döljer sig ett
            alltmer groteskt och växande miljösvek.
          </note>
          <note>
            Fru talman! Miljöpartiets sammanfattning av årets upplaga av
            regeringens budgetproposition blir att den är ett miljövidrigt
            misslyckande, som ökar orättvisorna och cementerar fast massarbetslösheten.
          </note>
          <note>
            (Applåder)
          </note>
          <note type="speaker">
            Anf. 8 MATS ODELL (kd):
          </note>
          <note>
            Fru talman! I tisdags öppnades riksdagen för ett nytt arbetsår
            under festliga former. Då sade statsminister Göran Persson i sin
            regeringsförklaring att människan är målet, men att detta mål
            skyms av att mer än var tionde människa går utan arbete. "Det
            är ett fruktansvärt slöseri. Den främsta tillgång samhället äger
            kommer inte till nytta", sade han. "Det är tid att ta ansvar.
            Det är tid att helhjärtat, och utan förbehåll, delta i arbetet
            för att åter nå full sysselsättning", fortsatte statsministern
            sina ganska starka ord.
          </note>
          <note>
            Låt oss ändå, fru talman, för ett ögonblick titta litet i facit.
          </note>
          <note>
            Sedan Göran Persson tillträdde som statsminister i mars i år
            och till slutet av förra veckan har 84 280 fler människor blivit
            arbetslösa i Sverige, enligt Arbetsmarknadsverkets veckostatistik.
            Slöseriet med samhällets främsta resurs har alltså ökat. Detta
            är varken mer eller mindre än ett totalt misslyckande för regeringens
            ekonomiska politik. Differensen - flera andra talare har varit
            inne på detta - mellan de stolta vallöftena som ledde till regeringsmakten
            och resultatet är knappast heller något etiskt föredöme, nu när
            allt fler inser behovet av en etisk värdenorm både i det politiska
            och i det ekonomiska systemet.
          </note>
          <note>
            Jag tror inte att Socialdemokraterna hade haft en chans att återkomma
            till regeringsmakten om man inte hösten 1994 hade lyckats övertyga
            vanligt hederligt folk om att man redan under 1995 "tiondel för
            tiondel" skulle pressa ned arbetslösheten under 5 %. Folk röstade
            fram Socialdemokraterna därför att man trodde på löftena om en
            snabb sänkning av arbetslösheten, att nu skulle det vara slut
            på nedskärningarna, nu skulle pensionärer och barnfamiljer i stället
            få upprättelse, nu skulle det bli slut på uppsägningarna i kommuner
            och landsting.
          </note>
          <note>
            Det blev precis tvärtom. Utan denna vilseledande marknadsföring
            hade väljarna knappast köpt er produkt. Denna typ av vilseledande
            marknadsföring tolereras inte inom näringslivet och borde inte
            tolereras inom politiken heller.
          </note>
          <note>
            Fru talman! I finansplanen skriver regeringen:
          </note>
          <note>
            "Den ekonomiska politiken har i de flesta avseenden varit mycket
            framgångsrik den första hälften av innevarande mandatperiod."
            Det är ett ganska hånfullt påstående för alla dem som trodde på
            löftena om att pressa ned arbetslösheten men som i stället nu
            blivit arbetslösa. I dag är nämligen fler arbetslösa i Sverige
            än när Socialdemokraterna tog över regeringsmakten från fyrpartiregeringen
            hösten 1994.
          </note>
          <note>
            Men arbetslösheten är inte bara ett slöseri för de arbetslösa.
            Den drabbar faktiskt också gamla och sjuka människor i vårt land.
            Resurserna räcker inte till den vård och omsorg som medborgarna
            har rätt att kräva.
          </note>
          <note>
            I går slog Socialstyrelsen larm om katastrofala interiörer från
            åldringsvården. Den nedrustning som t.ex. pågår här i Stockholms
            läns landsting av en koalition av socialdemokrater, vänsterpartister
            och miljöpartister var knappast vad som före valet förespeglades
            väljarna av dessa partier. Men nu skall 3 miljarder - 3 000 miljoner
            kronor - skäras ned på vården och omsorgen bara här i Stockholms
            läns landsting!
          </note>
          <note>
            Sådan vilseledande marknadsföring borde, fru talman
          </note>
          <note>
            - för att använda ett av statsministern ofta och gärna använt
            uttryck - brännmärkas av väljarna i nästa val.
          </note>
          <note>
            Ovanpå detta skall landets ekonomiskt sämst ställda pensionärer
            behöva uppleva hur ni nu bl.a. sänker bostadstilläggen. Skall
            verkligen våra äldre som har varit med och byggt upp landet behöva
            uppleva ängslan för att pengarna skall räcka till enkelt boende,
            nödvändig medicin och behövliga läkarbesök? Den allra största
            besparingen görs dessutom på de allra fattigaste i u-länderna
            och biståndet. Är detta välfärd?
          </note>
          <note>
            Är detta Socialdemokraternas Sverige? Varför är ni så stolta
            över denna utveckling, Erik Åsbrink?
          </note>
          <note>
            Det är ganska häpnadsväckande att handlingsförlamningen när det
            gäller att åstadkomma nya jobb fortsätter även i denna budget
            när nu halva mandatperioden har passerats. Detta att stimulera
            landets familjeföretagare så att de får stabila och positiva villkor,
            vågar satsa och nyanställa, verkar vara ideologiskt minerad mark
            där regeringens karta och kompass inte längre stämmer med dagens
            verklighet.
          </note>
          <note>
            Regeringen verkar på något sätt famla omkring i okänd terräng,
            tyngd av återställare, väntande på ett oändligt antal utredningar.
            Hela er politik ligger för närvarande i utredningsfas. Ni har
            inte någon politisk linje i en mängd tillväxtfrågor. Här ligger
            roten till regeringens misslyckande med arbetslösheten.
          </note>
          <note>
            Nu har regeringen efter två års motvärn ändå släpats fram till
            några motvilliga ideologiska eftergifter med visst stöd av Centerpartiet.
            Visst blev det en arbetsrättslig tumme till sist efter alla utredningar,
            kommissioner och medlingar. Men inte är det den moderna lagstiftning
            som rejält skulle kunna sänka tröskeln in på arbetsmarknaden för
            landets arbetslösa.
          </note>
          <note>
            Övertidsuttaget fortsätter att vara bedövande. Man fortsätter
            att ta ut straffskatten på risksparande. Den är dubbelt så hög
            som skatten på det riskfria sparandet på bank. Även här handlar
            det om ett halvhjärtat och ofullgånget förslag.
          </note>
          <note>
            Långsiktigheten för landets företagare illustreras av att regeringen
            nu avskaffar det riskkapitalavdrag som man nyligen har beslutat
            om efter återställarna med Vänsterpartiet hösten 1994. Tala om
            att vingla!
          </note>
          <note>
            Tjänstesektorn har hittills varit helt ideologiskt bannlyst och
            tabubelagd för regeringen. Här har statsråden redan hunnit inta
            minst två mot varandra stridande uppfattningar innan regeringen
            har lagt locket på med en ny utredning. Vad annars?
          </note>
          <note>
            I Danmark har nyligen ett framgångsrikt försök med moderna hemtjänster
            utvärderats och permanentats på förslag av Erik Åsbrinks systerparti.
            Folketinget har med stor majoritet röstat fram ett sådant system,
            som redan har skapat tiotusentals nya jobb.
          </note>
          <note>
            I Sverige lägger regeringen Persson fram ytterligare en utredning.
            Denna kraftlöshet när det gäller att fatta beslut i tillväxtfrågor
            är ett förödande slöseri med "den främsta tillgång landet äger",
            för att citera
          </note>
          <note>
            Göran Persson. Det är knappast förvånande att arbetslösheten
            fortsätter att öka.
          </note>
          <note>
            Vad vill ni då göra för att få ner arbetslösheten,
          </note>
          <note>
            Erik Åsbrink? Jag instämmer med Anne Wibble: Det är dagens viktigaste
            fråga, som icke får sitt svar i denna budget, som icke fick sitt
            svar i sysselsättningspropositionen, som icke fick sitt svar i
            tillväxtpropositionen och som icke fick sitt svar i vårpropositionen.
            Nu har ni förbrukat halva mandatperioden.
          </note>
          <note>
            När kommer förslagen? Har ni några förslag? Ligger de i skrivbordslådan?
            Har ni låst in dem i ett kassaskåp? Nu verkar det som om vi ändå
            skall få se någonting i mars, april nästa år. Det är ganska skrämmande.
          </note>
          <note>
            Statsministern inbjöd hela svenska folket att delta i kampen
            mot arbetslösheten. Det kan man förstå. Det lär faktiskt behövas.
            Regeringen räknar inte ens själv med att den egna politiken når
            målet 4 % arbetslöshet vid sekelskiftet, utan det handlar om 5,7
            % med den politik som föreslås i propositionen.
          </note>
          <note>
            Det krävs en högre tillväxt. Frågan kvarstår: Vad är det som
            har hindrat regeringen att lägga fram förslag till åtgärder som
            klarar av detta? Om ni tror att det finns sådana, varför kommer
            de aldrig? Varför dessa ständiga uppskov? Varför dessa långbänkar?
          </note>
          <note>
            Jag kan förstå att man inte skall lägga fram kostsamma förslag
            som inte är fullt finansierade. Doktrinen att man inte kan sanera
            statens finanser samtidigt som man lägger fram förslag om tillväxtfrämjande
            åtgärder står inte alls på vetenskaplig grund om man lägger fram
            förslag till åtgärder som är fullt finansierade.
          </note>
          <note>
            Att förändra och modernisera arbetsrätten kostar ingenting. Att
            ta itu med lönebildningsproblematiken i stället för att bara skriva
            och prata om den kostar ingenting. Varför görs ingenting på detta
            område? Nu har ni funderat och våndats i snart två år. Är det
            inte snart dags att komma till skott?
          </note>
          <note>
            Vi i oppositionen har från första stund varit beredda. Vi har
            erbjudit alternativ med starkare budgetsaldon och miljömässigt
            hållbara tillväxtåtgärder.
          </note>
          <note>
            Varför skall landets arbetslösa behöva vänta ytterligare, Erik
            Åsbrink?
          </note>
          <note>
            Man tror helt enkelt inte att det är sant när man läser följande
            i propositionen: Förslag till åtgärder som stärker tillväxten
            och minskar arbetslösheten kommer i första hand att redovisas
            i samband med vårpropositionen nästa år. Detta är häpnadsväckande.
            Tillväxtpropositionen blev en agenda. Även detta blev en tumme.
          </note>
          <note>
            Problemet var att regeringen började sin karriär med att gå åt
            fel håll. Man återställde ett antal strukturreformer som hade
            genomförts av den förra regeringen tillsammans med Vänsterpartiet.
            Nu har dessa återställare gett en rejäl baksmälla i form av den
            växande arbetslöshet som vi kan inregistrera. Nu har ångern infunnit
            sig, och vänstersvängen skall åtgärdas med största möjliga tystnad
            efter LO-kongressen.
          </note>
          <note>
            Nu är det dags för återställarnas återställare. Det betyder i
            klartext, Erik Åsbrink, att de arbetslösa i allra bästa fall är
            tillbaka vid ruta ett, där de stod vid valet 1994. Nu är ni snart
            tillbaka där vi lämnade över. Nu skall ni försöka återta den politik
            som ni återställde. Lycka till! Men det brådskar, måste jag säga.
          </note>
          <note>
            Upprepandet av att välfärden är säkrad och att den ekonomiska
            styrkan är återvunnen är ganska övermaga mot bakgrund av dagens
            situation på arbetsmarknaden. Det upprepas entonigt att regeringen
            skall halvera den öppna arbetslösheten. Där väntar vi fortfarande
            på åtgärder.
          </note>
          <note>
            Det som förslås i propositionen är inriktat på att defensivt
            administrera den skyhöga arbetslösheten och fördela arbetslösheten.
            Nu blir det stora löften till de arbetslösa att ge arbetslösheten
            guldkant. Vi kan också se fram emot ett värdigt slut när vi kommer
            fram till 55 års ålder. Regeringen Perssons budget för
          </note>
          <note>
            1997 har ingen lösning för arbetslösheten i Sverige.
          </note>
          <note>
            Fru talman! Vi kristdemokrater kommer under motionsperioden att
            lägga fram ett alternativ till regeringens politik som ger förutsättningar
            för en miljömässigt riktig tillväxt av nya jobb genom ett nytt
            klimat för landets kämpande företagare, ett större personligt
            ansvarstagande, en familjepolitik som ger mer tid för barnen,
            en bra och värdig vård och en mer rättvis fördelningspolitik.
          </note>
          <note>
            (Applåder)
          </note>
          <note type="speaker">
            Anf. 9 TALMANNEN:
          </note>
          <note>
            Jag vill meddela att oppositionens företrädare av sina vardera
            20 minuters taletid nu har använt följande: Bo Lundgren 8 minuter
            47 sekunder, Per-Ola
          </note>
          <note>
            Eriksson 12 minuter 33 sekunder, Anne Wibble 9
          </note>
          <note>
            minuter 46 sekunder, Johan Lönnroth 10 minuter 39
          </note>
          <note>
            sekunder, Roy Ottosson 13 minuter 22 sekunder och
          </note>
          <note>
            Mats Odell 13 minuter 38 sekunder. Varsågod, finansministern.
          </note>
          <note>
            Anf. 10 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Fru talman! Till för ett halvår sedan arbetade jag i fastighetsbranschen.
            Där lärde jag mig en del nyttiga ting. Jag lärde mig att ett hus
            måste stå på fast grund.
          </note>
          <note>
            Jag lärde mig att ett hus måste byggas med omsorg, miljötänkande
            och kvalitet. Jag lärde mig att ett hus skall stå många decennier,
            kanske i sekel eller mer.
          </note>
          <note>
            Det man satsar på ett gediget hantverk i bygget får man tillbaka
            många gånger om genom längre livslängd och lägre kostnader för
            drift och underhåll.
          </note>
          <note>
            Slarv och oreda skall man sky som pesten. Ingenting går upp mot
            den tillfredsställelse den yrkesman eller yrkeskvinna känner som
            vet med sig att han eller hon har gjort ett gott dagsverke.
          </note>
          <note>
            Så är det också med statens finanser. Minnet är kort. Men för
            bara två tre år sedan, med den moderata politiken, hotades själva
            grundvalarna för vårt samhälle. Med en skenande skuldsättning,
            med industrivärldens största budgetunderskott och med ränteutgifter
            som likt en allt fetare gökunge var på väg att tränga ut alla
            andra statliga utgifter var Sverige på väg att bli ostyrbart och
            omyndigförklarat av de internationella bankirer som vi hade gjort
            oss beroende av.
          </note>
          <note>
            Statsfinanser i fundamental obalans avspeglade en samhällsekonomi
            där i stort sett allting gick åt fel håll.
          </note>
          <note>
            Arbetslösheten hade tredubblats, vår samlade produktion och våra
            samlade inkomster minskade under tre år i rad. Investeringarna
            rasade, räntan steg till tidigare okända nivåer och våra utrikesaffärer
            gick med stora underskott. Förtroendet för Sverige i vår omvärld
            var borta. Det svenska folket tappade framtidstron och viljan
            att satsa.
          </note>
          <note>
            Alla kunde se att den borgerliga ekonomiska politiken inte stod
            på fast grund. Alla kunde se att den borgerliga ekonomiska politiken
            var ett eländigt fuskbygge. Alla kunde se att den borgerliga ekonomiska
            politiken var ett fallfärdigt ruckel som det skulle krävas oerhörda
            arbetsinsatser och gigantiska kostnader för att ställa i ordning.
            Den moderatledda regering som bar ansvaret för detta formidabla
            misslyckande, denna vanvård av landets ekonomi och detta skingrande
            av tillgångarna i Moder Sveas kassakista har ingenting att yvas
            över. Så var det, och så får det aldrig bli igen.
          </note>
          <note>
            När den ordinarie ekonomisk-politiske talesmannen för Moderaterna,
            Lars Tobisson, inte deltar därför att han vikarierar som partiledare
            - med vilken grad av framgång skall jag låta vara osagt - får
            i stället ungtuppen Bo Lundgren gala. Och galet blir det för det
            mesta när Bo Lundgren yttrar sig. Vi har nu på nytt fått höra
            denna enastående historieskrivning om hur fantastiskt bra det
            gick under den moderatledda regeringen och hur uselt det går i
            dag. Det hedrar åtminstone Anne Wibble och Mats Odell, som i övrigt
            ställer upp för den där högerpolitiken, att de på den punkten
            tiger. De skryter inte med eländet som rådde under den perioden.
          </note>
          <note>
            Jag vill ge ett råd till Bo Lundgren. Även om det finns ett gammalt
            talesätt som säger att om man upprepar en lögn tillräckligt ofta
            blir den till sist trodd -
          </note>
          <note>
            sluta med de där sagorna! De har ingen trovärdighet.
          </note>
          <note>
            Det är bara pinsamt att lyssna till dem.
          </note>
          <note>
            Låt mig nämna ett enda exempel. Under den tid
          </note>
          <note>
            Moderaterna satt i regeringen försvann 450 000 jobb.
          </note>
          <note>
            450 000 människor blev av med sina arbeten. Nu får vi höra att
            den politik som Moderaterna då förde är den som skall lösa landets
            arbetslöshetsproblem. Det är den som skall skapa sysselsättning.
            Detta har ingen som helst trovärdighet! Vi skall visa stor öppenhet
            och lyhördhet för hur vi skall hantera arbetslöshetsproblematiken.
            Alla goda idéer och uppslag skall vi ta fasta på. Men inte detta.
            Vi skall inte upprepa de förödande misstag som begicks under den
            moderatledda regeringen. De leder inte till full sysselsättning
          </note>
          <note>
            - de leder till fortsatt och förstärkt elände.
          </note>
          <note type="speaker">
            Anf. 11 BO LUNDGREN (m) replik:
          </note>
          <note>
            Fru talman! Apropå ungtuppar är Erik Åsbrink hjärtligt välkommen
            på min 50-årsdag nästa år.
          </note>
          <note>
            Man kan mycket enkelt konstatera att när den regering som Erik
            Åsbrink nu tillhör tog över sjönk arbetslösheten. Nu stiger den.
            Den har aldrig i modern tid varit så hög som under de senaste
            månaderna. Det är ett problem.
          </note>
          <note>
            Den förre Vasakronandirektören talar om bygge, fuskbygge osv.
            Och det är alldeles rätt som han säger.
          </note>
          <note>
            Det är den som bygger ett hus, lägger grunden och bygger väggarna
            som har ett ansvar om huset börjar rasa och inte är hållbart.
            Det var just detta som jag beskrev - hur allt började rasa som
            en följd av det 80-
          </note>
          <note>
            tal då Erik Åsbrink drog upp politiska riktlinjer. Han är åtminstone
            delvis ansvarig för Nordbanksförlusterna på över 40 miljarder
            kronor. Dessa kan knappast
          </note>
          <note>
            Erik Åsbrink skylla på någon annan än sig själv och den regering
            han hade att göra med.
          </note>
          <note>
            Samma sak gäller när statsfinanserna går från överskott till
            underskott och fortsätter att rasa. Det är naturligtvis när underskotten
            börjar växa som problemen uppkommer. När arbetslösheten börjar
            skena, när jobben börjar försvinna och när produktionen minskar
          </note>
          <note>
            - det är när denna svängning sker som man ser var bygget gick
            snett. Det ansvaret får nog Erik Åsbrink ta. Då hjälper det inte
            med denna typ av märkliga utfall här i kammaren.
          </note>
          <note>
            När man sätter upp mål som inte kan uppnås, Erik
          </note>
          <note>
            Åsbrink, brukar man försöka ändra politik eller inriktning. Jag
            antar att det var så i Vasakronan. Eller också byter man ledning
            om det går snett. Nu kan vi inte göra det förrän 1998. Regeringen
            säger själv att dagens politik inte räcker till för att lösa problemen
            med arbetslösheten. Det står att läsa i Erik Åsbrinks egen finansplan.
            Det måste vidtas stora och nya åtgärder på viktiga och vitala
            områden - arbetsmarknaden, pensionssystemet och den offentliga
            sektorn. För varje dag som dessa åtgärder inte vidtas blir fler
            arbetslösa under längre tid. För varje dag det dröjer blir kostnaderna
            för arbetslösheten större. Dessa kostnader måste alla bära, och
            de drabbar låg- och medelinkomsttagare hårdast.
          </note>
          <note>
            För varje dag som åtgärderna inte vidtas kommer det att vara
            svårare och svårare att utföra statens grundläggande uppgifter.
            Det är därför Erik Åsbrink sparar ytterligare 300 miljoner kronor
            på de fattiga grupperna, t.ex. änkepensionärerna, jämfört med
            vad han sade i våras. Regeringen klarar inte de egentliga åtagandena
            gentemot de grupper som behöver vårt gemensamma stöd.
          </note>
          <note>
            Erik Åsbrink! När skall regeringen bekänna färg och ta fram de
            åtgärder som skulle kunna lindra arbetslöshetens gissel?
          </note>
          <note>
            Anf. 12 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Fru talman! Ingenting är mer beklämmande än att höra dessa påståenden,
            från Bo Lundgren och från andra, om att regeringen inte gör någonting.
            Man undrar varför regeringen inte vidtar några åtgärder.
          </note>
          <note>
            Man undrar varför regeringen inte handlar utan bara utreder osv.
          </note>
          <note>
            Sanningen är att man i den socialdemokratiska regeringen och
            jag själv under det halvår jag har varit med praktiskt taget dygnet
            runt har ägnat oss åt att röja upp i det konkursbo vi fick överta
            när Bo Lundgren, Anne Wibble och Mats Odell lämnade över. Det
            har krävts gigantiska arbetsinsatser, en oerhörd kraft och oerhört
            många initiativ för att ta itu med dessa problem. Vi har lyckats
            med detta. Det har gått fortare än vad vi själva vågade tro när
            vi satte i gång detta arbete att få ordning och reda igen i statens
            finanser.
          </note>
          <note>
            Detta är det helt avgörande för att vi skall klara alla de andra
            uppgifterna vi har satt oss före - att få fart på landets ekonomi
            och framför allt att bekämpa den höga arbetslöshet vi ärvde av
            den borgerliga regeringen.
          </note>
          <note>
            Jag vill bara påminna om ett antal åtgärder som gäller sysselsättningen.
            Det gäller åtgärder som regeringen har vidtagit och åtgärder som
            står i begrepp att bli genomförda. Åtgärden att besätta de tillfälliga
            arbetena i den offentliga sektorn med äldre människor tidigareläggs
            nu. Det betalas ut en extra dusör för att göra det hela lockande.
            Detta är en åtgärd som ännu inte trätt i kraft, men som mycket
            snart kommer att börja verka.
          </note>
          <note>
            Regeringen genomför lättnader i dubbelbeskattningen för små och
            medelstora företag. Detta har ännu inte trätt i kraft, men jag
            är övertygad om att det kommer att få effekt under nästa år och
            framåt i tiden.
          </note>
          <note>
            Samma sak gäller de sänkta arbetsgivaravgifterna med tyngdpunkten
            på de mindre företagen. Det är också en åtgärd vi ser framför
            oss och som kommer att få effekt.
          </note>
          <note>
            Vi sänker skatten på förmånsbilar. Det är inte bara en miljövänlig
            åtgärd och en åtgärd som gör att man får betala mera om man kör
            längre sträckor. Det är en stimulans till svensk bilindustri och
            till sysselsättningen i den branschen. Den kommer att få effekt
            nästa år när den genomförs.
          </note>
          <note>
            Vi har de tre stora miljardprogrammen för miljön, för Östersjön
            och för näringslivsutvecklingen. De har inte kommit i gång riktigt
            ännu, men de kommer att få stor effekt framöver.
          </note>
          <note>
            Vi har det största utbildningsprogrammet i svensk historia genom
            en satsning på vuxenutbildning och en utbyggd högskola. Det är
            en unikt omfattande satsning som inte bara är till stor hjälp
            för de människor som skall gå igenom utbildningen. Den kommer
            också att minska arbetslösheten och ge Sverige bättre tillväxt
            i framtiden.
          </note>
          <note>
            Vi lanserar investeringsstöd för att bygga 15 000
          </note>
          <note>
            nya studentbostäder. Det kommer att vara en stimulans till byggbranschen
            och naturligtvis även en hjälp för de många nya studenter som
            skall få utbildning.
          </note>
          <note>
            Vi bygger ut miljöersättningsprogrammet som är ett stort stöd
            till landsbygden. Det ger oss också 300
          </note>
          <note>
            nya miljoner årligen från EU-budgeten. De tillförs oss utifrån
            och kommer naturligtvis också att ha stor betydelse.
          </note>
          <note>
            Vi genomför förändringar av arbetsrätten som innebär att det
            blir lättare att anställa folk i en konjunkturuppgång. Det är
            precis den situation vi står inför.
          </note>
          <note>
            Undersökningar som har gjorts tyder på att ganska många små företagare
            faktiskt planerar att anställa folk i den här konjunkturuppgången.
            Detta är kopplat till dessa förändringar.
          </note>
          <note>
            Den stora stimulansen som kommer och som alltför ofta glöms bort
            är effekterna av den sjunkande räntan. När Bo Lundgren satt i
            regeringen gav betyget på den regeringen skyhöga räntor. Vi har
            fått ned räntorna mycket kraftigt under den här tiden. Jag tror
            att vi får en fortsatt nedgång. Det är klart att det är en stimulans
            till ökad sysselsättning.
          </note>
          <note type="speaker">
            Anf. 13 BO LUNDGREN (m) replik:
          </note>
          <note>
            Fru talman! Ännu har inte räntorna nått ned till den nivå de
            låg på i februari 1994.
          </note>
          <note>
            Det är ganska intressant eller beklämmande - välj det ord som
            passar - att höra hur Erik Åsbrink berömmer sig av att man nu
            skall lindra den dubbla skatten på investeringar för vissa företag.
            Man skall lindra den höga kostnaden vad gäller arbetsgivaravgifter
            för vissa företag. Man skall genomföra vissa begränsade förändringar
            i arbetsrätten.
          </note>
          <note>
            Vad gjorde den regering som Erik Åsbrink nu tillhör hösten 1994?
            Den införde full dubbel skatt på investeringar, den återreglerade
            arbetsrätten dramatiskt och den höjde arbetsgivaravgifterna för
            alla.
          </note>
          <note>
            Nu erkänner Erik Åsbrink att de gjorde fel. Nu går de litet tillbaka
            med mycket små steg, men det räcker inte. Nu säger han här inför
            kammaren att den politik som den regering som han nu tillhör förde
            hösten
          </note>
          <note>
            1991 och 1995 var helt felaktig. Det är vad Erik Åsbrink säger.
            Det skrev han ju också i debattartikel om dubbelbeskattningen
            för något år sedan i Svenska
          </note>
          <note>
            Dagbladet. Där är vi överens i sak, även om han har ändrat uppfattning
            i regeringen.
          </note>
          <note>
            Problemet är att arbetslösheten är högre i dag än den var 1994.
            Arbetslösheten ökar, och människor lider av arbetslösheten. Jag
            tycker att det skulle bekymra Erik Åsbrink. Hans jobb är kanske
            inte så tryggt, men han får måhända ett nytt direktörsjobb efter
            1998. Vad vet jag? Men det finns människor som inte ser någon
            framtid och lider av arbetslöshetens gissel. Då skriver ni att
            det krävs fler åtgärder. Ni talar om ett antal tunga områden,
            men ni lägger inte fram några förslag. Det är det som jag, Anne
            Wibble och Mats Odell kräver av landets regering.
          </note>
          <note>
            Om ni vet hur man skall kunna lindra detta och minska arbetslösheten
            måste ni lägga fram förslagen nu. Vi lade fram våra förslag i
            somras, och de avvisades. Varför sviker ni de arbetslösa, Erik
            Åsbrink?
          </note>
          <note>
            Varför sviker ni de änkor som vi enligt er uppfattning inte längre
            har råd att betala de pensioner de var utlovade? Varför sviker
            ni de människor som skall betala arbetslösheten?
          </note>
          <note>
            Anf. 14 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Fru talman! Till skillnad från Bo Lundgren har jag faktiskt en
            viss erfarenhet av att jobba i näringslivet.
          </note>
          <note>
            Det är en nyttig erfarenhet för mig som jag har stor glädje av.
            Jag skäms inte för den. Bo Lundgren har väl mest ägnat sig åt
            att skriva moderata partipamfletter. Det ger naturligtvis en oerhörd
            insikt i vilka villkor som är gynnsamma för en bra utveckling
            i det svenska näringslivet.
          </note>
          <note>
            Vi fick höra här att räntan var låg i februari 1994.
          </note>
          <note>
            Det är mycket intressant. Jag kan riktigt se framför mig hur
            en moderat politruk har letat i statistiken och hittat en dag
            i februari 1994 när räntan var låg. Men
          </note>
          <note>
            Bo Lundgren förtiger eller känner inte ens till att vi hade en
            våldsam ränteökning efter februari 1994.
          </note>
          <note>
            Förtroendet för den borgerliga regeringen försvann totalt. Det
            var en våldsam räntestegring efter februari
          </note>
          <note>
            1994, eftersom man då såg att den regeringen inte skulle komma
            att göra något. Den hade gett upp och tappat kontrollen över utvecklingen.
            Därför var räntan på en skyhög nivå under valrörelsen, Bo Lundgren.
          </note>
          <note>
            Det är den mycket höga räntan som vi sedan successivt har nedbringat
            genom vår ekonomiska politik.
          </note>
          <note>
            Det är sanningen. Att ljuga med statistik genom att plocka fram
            enstaka månadssiffror visar bara hur svag argumentationen är.
          </note>
          <note>
            Sedan håller jag med Bo Lundgren om att när det går dåligt -
            det må vara i landets politik eller i ett företag - skall man
            byta ut ledningen. Det var vad det svenska folket gjorde i valet
            1994.
          </note>
          <note>
            Nu håller vi på att röja upp i konkursboet. Vi har kommit en
            bra bit på vägen när det gäller statsfinanserna. Vi skall klara
            de andra uppgifterna också. Men jag vill säga redan nu att en
            mandatperiod inte räcker för att röja upp i detta träsk. Vi behöver
            mer tid. Vi behöver, och vi skall få, väljarnas mandat för en
            fortsatt socialdemokratisk politik så att vi klarar målet att
            halvera den öppna arbetslösheten till år 2000 och så att vi klarar
            att få fart på det här landet igen. Jag är övertygad om att vi
            klarar den saken.
          </note>
          <note type="speaker">
            Anf. 15 ANNE WIBBLE (fp) replik:
          </note>
          <note>
            Fru talman! Det är faktiskt inte att undra på att regeringen
            har interna motsättningar och stridigheter om den ekonomiska politiken.
            Om Erik Åsbrink i de interna diskussionerna låter på det sätt
            som han gjorde här i kammaren - statsministern inledde för övrigt
            regeringsförklaringen på samma sätt - finns risken att någon tror
            att det är sant. Detta har ju hörts ganska många gånger. Det är
            sannolikt att några successivt tror att det är så. Då får man
            en alldeles felaktig grund för att åtgärda problemen på rätt sätt.
          </note>
          <note>
            Då kommer folk att tro att man skall göra precis tvärtom mot
            vad de gjorde som uppenbarligen skapade alla problem. Då får man
            precis den här tonvikten på traditionalistisk socialdemokratisk
            politik som innebär mera skatt på en och annan höginkomsttagare,
            mera bidrag till olika offentliga system och mindre frihet och
            möjlighet för företagande. Detta leder till den misslyckade kamp
            mot arbetslösheten som regeringen nu bedriver.
          </note>
          <note>
            Som ett litet bidrag till denna falska historiebeskrivning vill
            jag nämna vad finansministern sade i sitt första anförande. Han
            sade då, som bevis på sin egen framgång, att den största enskilda
            besparingsposten var minskade statsskuldsräntor på 19 miljarder.
            Jag tror att det var det han kom fram till så småningom. Nu råkar
            det vara totalt fel. Den största enskilda besparingsposten är
            med största sannolikhet Bo
          </note>
          <note>
            Könbergs förslag till förändrad arbetsskadeförsäkring.
          </note>
          <note>
            Jag tror att det har sparat ungefär 80 miljarder kronor jämfört
            med om ingen åtgärd hade vidtagits. Det röstade ni naturligtvis
            emot. Vi har sparat dessa 80
          </note>
          <note>
            miljarder trots ert motstånd. Det illustrerar hur lätt man hamnar
            fel om man har fel utgångspunkt.
          </note>
          <note>
            Min huvudfråga var: Hur vill regeringen få ned arbetslösheten?
            Den frågan har inte besvarats. Erik
          </note>
          <note>
            Åsbrink räknade upp olika saker i ett meningsutbyte med Bo Lundgren.
            Det var utbildning, Östersjön, småföretagsprogram och diverse
            annat. Men poängen är ju att alla dessa ting var väl kända redan
            i vårpropositionen. Man räknade ju upp samma saker då.
          </note>
          <note>
            Dessa saker har varit kända i flera månader, nästan ett halvt
            år. Om det finns någon ordning och reda på
          </note>
          <note>
            Finansdepartementet numera har man väl tagit med effekterna av
            dessa redan beslutade och kända åtgärder i de prognoser som man
            lägger fram.
          </note>
          <note>
            Det här innebär ju att effekterna av dessa åtgärder redan finns
            inbakade i de prognoser som visar att politiken misslyckas. Min
            fråga kvarstår alltså. Erik
          </note>
          <note>
            Åsbrink kan inte smita undan den genom att hänvisa till saker
            som riksdagen beslutade om i juni eller fått veta under sommaren,
            för dessa har man ju redan räknat med!
          </note>
          <note>
            Om man jämför med vårpropositionen är problemet faktiskt nästan
            allvarligare än man skulle kunna tro. Vad som har hänt sedan dess
            är nämligen att man höjt tillväxttalen - konjunkturen går litet
            bättre - men trots detta är läget på arbetsmarknaden sämre. Trots
            bättre produktion är färre människor i arbete. Det illustrerar
            ju att det finns något grundläggande fel, ett rejält strukturellt
            problem på arbetslöshetssidan. Där kvarstår min fråga: Vad tänker
            regeringen göra för att komma till rätta med arbetslösheten?
          </note>
          <note>
            Anf. 16 Finansminister ERIK ÅSBRINK (s)
          </note>
          <note>
            replik:
          </note>
          <note>
            Fru talman! Kortsiktigt har vi fått vissa negativa effekter på
            sysselsättningen, av skäl som är intressanta att titta på. Ett
            är att produktiviteten förbättras mer än vi tidigare räknade med.
            Kortsiktigt kan det ge negativa sysselsättningseffekter. Långsiktigt
            är det naturligtvis bra att produktiviteten förbättras. Ett annat
            skäl är att medelarbetstiden ökar. Mäter vi sysselsättningen i
            arbetade timmar är utvecklingen betydligt bättre, men eftersom
            genomsnittsarbetstiden ökar blir det inte lika många människor
            som arbetar. Det här beror inte främst på att folk arbetar mer
            övertid, även om det också förekommer, utan bl.a. på att sjukfrånvaron
            har minskat. Även det är ju i grund och botten något positivt
            som vi inte skall beklaga oss över.
          </note>
          <note>
            Det här är kortsiktiga effekter, och det viktiga är naturligtvis
            hur det går framöver. Det är det som vår uppmärksamhet och kraft
            skall ägnas åt.
          </note>
          <note>
            Jag skall inte upprepa det jag sade till Bo Lundgren; jag har
            redan räknat upp en lång rad åtgärder som till stor del ännu inte
            har börjat fungera. Anne
          </note>
          <note>
            Wibble säger nu att vi har räknat in det där i våra prognoser
            och att det inte räcker. Då vill jag säga: Vi har varit väldigt
            försiktiga när vi har räknat oss till godo sysselsättningseffekter
            av de här åtgärderna, eftersom man inte vet exakt hur stora de
            blir. Jag vill säga att vi ligger på den försiktiga sidan när
            vi tar hänsyn till dem. Det är mycket möjligt att vi får större
            effekter, särskilt som vi nu står inför en konjunkturuppgång.
            Även där är det vanligt att man underskattar kraften i uppgången
            när den väl kommer. Vi får alltfler tecken på att det kommer en
            sådan uppgång, och den senaste informationen är delvis så ny att
            vi inte ens har kunnat beakta den när vi spikade våra prognoser.
          </note>
          <note>
            En sak som jag inte hann lägga fast i replik till Bo
          </note>
          <note>
            Lundgren är att den sänkta räntan har en oerhörd stimulanseffekt
            i svensk ekonomi, och det vet också
          </note>
          <note>
            Anne Wibble. Men det tar tid innan den slår igenom.
          </note>
          <note>
            Det kan ta mellan ett och två år innan företagen fattar de investeringsbeslut
            som är beroende av en lägre ränta, och för den delen även innan
            enskilda människor vågar fatta beslut om att spendera och satsa,
            såsom de inte har vågat tidigare, därför att de nu känner en större
            framtidstro. Även detta tror jag kommer att få stora effekter.
          </note>
          <note>
            Jag vill på nytt säga att om de åtgärder vi har vidtagit inte
            räcker - och de är ganska många - är vi självklart beredda att
            vidta fler åtgärder. Och kom nu inte och säg att vi borde ha gjort
            allt detta. Det går inte till så i politiken att man gör allting
            en gång för alla och sedan har regerat färdigt. Vi kommer att
            fortsätta regera, och vi kommer att fortsätta att vidta åtgärder
            på sysselsättningsområdet och även på andra områden. Det är ingenting
            konstigt med detta.
          </note>
          <note>
            Vi har viktiga strukturåtgärder som vi måste arbeta med. Det
            står i finansplanen, och jag kan upprepa det. Det är viktigt att
            ha en fungerande lönebildning, en bra pensionsreform, en bra energipolitik,
            en väl fungerande offentlig sektor och en väl fungerande arbetsmarknad.
            Allt detta är viktiga uppgifter som vi har framför oss och som
            vi skall jobba med under de kommande åren.
          </note>
          <note type="speaker">
            Anf. 17 ANNE WIBBLE (fp) replik:
          </note>
          <note>
            Fru talman! Erik Åsbrink försöker säga att problemen är kortsiktiga
            och att arbetsmarknadsläget i själva verket kommer att bli mycket
            bättre på längre sikt. Men det är ju inte sant; det är i varje
            fall inte det han säger i sin proposition. Läget där är att arbetsmarknadssituationen
            förblir kritisk, för att inte säga mycket kritisk, under många
            år. Det kan väl ändå inte vara så att politiken är utformad på
            20 års sikt och att de arbetslösa skall behöva vänta 10-20 år
            innan de långsiktiga effekterna inträder?
          </note>
          <note>
            Jag bestrider inte alls att några åtgärder kan ha positiva effekter
            på lång sikt. Vad min kritik handlar om är att det är så uppenbart
            otillräckligt, eftersom regeringen inte ens uppnår det mål man
            själv satt upp.
          </note>
          <note>
            Erik Åsbrink säger vidare att räntorna har sjunkit kraftigt och
            att det ger en positiv effekt. Ja, det vore väl katastrofalt annars,
            om inte räntorna skulle ha sjunkit när inflationstakten lyckligtvis
            har blivit mycket lägre. Sanningen är tyvärr att den reala räntan
            är väldigt hög i Sverige, bland de högsta i Europa.
          </note>
          <note>
            Det är en betydande bromskloss när det gäller att få investeringar
            i Sverige och att få svenska konsumenters framtidstro att blomstra.
          </note>
          <note>
            Det låter bra, kan man tycka, när finansministern säger att man
            skall göra mer om inte de här åtgärderna räcker. Men en del av
            åtgärderna i det förslag som lagts på riksdagens bord i dag handlar
            inte om att göra nya saker för att underlätta jobb genom företagande
            utan om att man i stort sett har givit upp. Tankarna om att införa
            någon sorts friår då människor skall försörja sig på a-kassa är
            i själva verket bara ett exempel på hur man delar på jobben, hur
            man ger upp möjligheten att skapa en sådan framtidstro och ett
            sådant företagsklimat i Sverige att alla människor som vill kan
            försörja sig på ett arbete. Den diskussion som ibland förs inom
            socialdemokratin om att förbjuda all övertid utom ett mycket litet
            antal timmar är även den ett uttryck för att man har givit upp
            och tror att man måste dela på de arbetade timmar som finns. Jag
            har hört Erik Åsbrink säga att han inte tror på det, men då har
            han väldigt dålig koll på vilka förslag det är som läggs fram
            i hans egen proposition. Den tolkning man kan göra av de förslagen
            är just denna uppgivenhet.
          </note>
          <note>
            Detta gör mig väldigt bekymrad, ty jag tror att det skapar en
            väldigt negativ spiral i det svenska samhället.
          </note>
          <note>
            Jag skulle vilja be Erik Åsbrink att fundera en gång till på
            hur människor skall tolka det som Erik
          </note>
          <note>
            Åsbrink nu har sagt flera gånger, nämligen att om de här åtgärderna
            inte räcker skall man återkomma med fler. Den vanligaste tolkningen
            hos många människor riskerar att bli att det här är ett sådant
            där budskap som man inte skall tro på, sådant där politikersnack
            som inte betyder någonting. Då tror jag att man bidrar till att
            skapa ökat förakt och ökad misstro mellan politiker och medborgare,
            och det vore väldigt beklagligt.
          </note>
          <note>
            Den andra tolkningen är att regeringen tycker att utvecklingen
            går ganska bra och därför inte har för avsikt att göra mer. Jag
            vill ogärna göra den tolkningen, eftersom jag faktiskt inte tror
            att det förhåller sig så. Jag tror att Erik Åsbrink och andra
            är djupt bekymrade över arbetslöshetskrisen. Då återstår bara
            tafatthet eller bristande insikt.
          </note>
          <note>
            Det är synd att det är så mycket som två år kvar till nästa val.
          </note>
          <note>
            Anf. 18 Finansminister ERIK ÅSBRINK (s)
          </note>
          <note>
            replik:
          </note>
          <note>
            Fru talman! Jag får ransonera mitt inlägg litet, eftersom jag
            har ytterligare ett antal meddebattörer.
          </note>
          <note>
            Jag tycker det är signifikativt att när jag lägger fram en budget
            har debattörerna nästan ingenting att säga, inte någon positiv
            kommentar, om att statsfinanserna saneras så snabbt som nu faktiskt
            är fallet. Det är bra att vi debatterar arbetslösheten, för det
            är den stora och svåra fråga som vi har framför oss. Jag går gärna
            in i den debatten. Jag kommer att ägna väldigt mycket tid - och
            det gäller hela regeringen - åt att ta itu med de frågorna framöver,
            och vi har fått större möjlighet att göra detta genom att få ordning
            på landets statsfinanser. Men det är ändå signifikativt att ni
            inte vill prata om de delarna av politiken, eftersom ni ju sade
            att vi där inte skulle klara de uppsatta målen.
          </note>
          <note>
            De mål vi satte upp var totalt orealistiska. Ni sade precis samma
            sak som ni nu säger om vårt arbetslöshetsmål, att det inte gick
            att klara. Vi har visat att vi klarar det och vi kommer också
            att klara att halvera den öppna arbetslösheten till år 2000.
          </note>
          <note type="speaker">
            Anf. 19 JOHAN LÖNNROTH (v):
          </note>
          <note>
            Fru talman! Det är en litet intressant historisk utveckling att
            finansministern i dag åberopar sina erfarenheter som direktör
            i fastighetsbranschen. Det fanns en socialdemokratisk statsminister
            för länge sedan som myntade begreppet folkhemmet. Den här debatten
            borde kanske inte bara handla om hur man vårdar en fastighet,
            utan också hur man vårdar folkhemmet.
          </note>
          <note>
            Man måste ha en stark grund, det är alldeles riktigt
          </note>
          <note>
            Erik Åsbrink. Man måste också ha en stark grund i folkhemmet.
            Det ni har gjort på senare tid är faktiskt att ni har börjat borra
            i denna grund genom att vården, omsorgen och skolan har fått för
            litet resurser, genom att a-kassan har försämrats och arbetsrätten
            har angripits. Detta är grunden i folkhemmet, Erik Åsbrink.
          </note>
          <note>
            Det finns också en erfarenhet som jag tror att de flesta som
            sköter företag känner till. Det är att om man skulle få ett oväntat
            bra bokslut brukar man kunna använda åtminstone en del av de pengarna
            till att investera i nya jobb och att utveckla företaget. Det
            är mot den bakgrunden jag vill upprepa den fråga som jag ställde
            tidigare.
          </note>
          <note>
            Det är i dag så att många kommuner och landsting runt om i landet
            håller på och avskedar folk. Människor går ut i arbetslöshet.
            De flesta är kvinnor. Den lilla enkla åtgärd jag avser handlar
            om betydligt mindre pengar än vad regeringen angav i vårpropositionen.
          </note>
          <note>
            Det har visat sig att budgeten är betydligt starkare än förut.
            Kunde inte finansministern tänka sig att kommunerna får behålla
            en del av de pengar som enligt gällande regler egentligen skulle
            ha krävts tillbaka till staten?
          </note>
          <note>
            Jag har för mig att Erik Åsbrink inte bara var chef på Vasakronan
            utan också ordförande i Obligationsfrämjandet. I det sammanhanget
            förmodar jag att Erik
          </note>
          <note>
            Åsbrink har träffat väldigt många av näringslivets toppar i Sverige.
            Det är mot den bakgrunden jag vill upprepa också min andra fråga.
            Den handlar om värnskatten, som LO-kongressen föreslår att vi
            döper om till en vårdskatt. Menar verkligen Erik Åsbrink att han
            1998, valåret, vill sänka skatten ganska rejält för de här grupperna
            och för alla höginkomsttagare i
          </note>
          <note>
            Sverige? Det kan inte vara rimligt.
          </note>
          <note>
            För övrigt skulle det också vara intressant att höra
          </note>
          <note>
            Erik Åsbrinks åsikter i den spännande debatt som kulturministern
            har väckt kring de extrema förmånerna, lönerna och arvodena i
            näringslivet. Vad anser finansministern om detta? Är han beredd
            att göra någonting konkret för att ta ned dessa fullständigt orimliga
            inkomstnivåer?
          </note>
          <note>
            Anf. 20 Finansminister ERIK ÅSBRINK (s)
          </note>
          <note>
            replik:
          </note>
          <note>
            Herr talman! Som svar på den sista frågan vill jag säga att jag
            vill lämna ett konkret bidrag till genomlysningen av villkoren
            för ledande befattningshavare i de företag som jag har kontroll
            över, de av staten helägda bolag som ligger under Finansdepartementet.
          </note>
          <note>
            Vi håller på med en mycket noggrann kartläggning av de villkor
            som gäller för dem som är anställda. Syftet är naturligtvis att
            både få en ökad öppenhet och en insyn, men också att få rimliga
            regler och se till att det är ordning och reda också på detta
            område.
          </note>
          <note>
            Att de här frågorna behandlas på ett seriöst sätt och med stor
            öppenhet tror jag är ett viktigt bidrag som jag kan ge, inte bara
            när det gäller statliga bolag utan också företag över huvud taget.
            Jag tror att det kommer att leda till att en del avarter som vi
            har sett försvinner. Det tror jag är positivt.
          </note>
          <note>
            Sedan tog Johan Lönnroth upp frågan om folkhemmet utifrån min
            tidigare genomgång av att ett hus skall stå på fast grund. Jag
            vill säga att det hus som vi fick ta över från den borgerliga
            regeringen inte bara stod på ostadig grund och att det var ett
            fuskbygge, det var skuldsatt också, upp över taknocken. Att få
            ordning på detta har varit en helt nödvändig uppgift.
          </note>
          <note>
            Vi har kommit långt på väg med att bli av med den här skuldsättningen,
            att bli av med upplåningen.
          </note>
          <note>
            Det måste även Johan Lönnroth i själ och hjärta hålla med om
            att något välfärdsbygge och någon kamp mot arbetslösheten aldrig
            kan bli framgångsrik om man inte har ordning på själva grundvalarna
            för den offentliga sektorn och ytterst för hela samhällsekonomin.
          </note>
          <note>
            Vi håller nu på att skapa förutsättningar för att med allt större
            kraft ta itu med arbetslöshetsbekämpningen och med fördelningspolitiken.
            Det skall vi göra. De ekonomiska grundvalarna måste man absolut
            skapa, annars är det en omöjlig uppgift.
          </note>
          <note type="speaker">
            Anf. 21 JOHAN LÖNNROTH (v) replik:
          </note>
          <note>
            Herr talman! Erik Åsbrink känner säkert till att vi bidrog till
            en mycket stor del av den nödvändiga budgetsaneringen, och vi
            är helt överens om att det är nödvändigt att få de offentliga
            finanserna i ordning.
          </note>
          <note>
            Det är inte det det handlar om. Det är inte det mina frågor gäller.
            De handlar om hur vi skall fördela bördorna. Om vi tar liknelsen
            med huset kanske vi skall skilja på hyresgästerna med höga inkomster
            som bor där uppe i den nyinredda vindsvåningen och de som bor
            i gårdshuset med låga inkomster och små lägenheter.
          </note>
          <note>
            Den politik som ni på senare tid har bedrivit med hjälp av Centerpartiet
            handlar just om att ni har borrat i grunden på samhällsbygget.
            Det är möjligt att driva en annan fördelningspolitik, och det
            är därför som jag till slut upprepar frågorna igen. Är ni beredda
            att låta kommunerna behålla pengarna? Är ni beredda att låta värnskatten
            vara kvar, gärna omdöpt till en vårdskatt?
          </note>
          <note>
            Anf. 22 Finansminister ERIK ÅSBRINK (s)
          </note>
          <note>
            replik:
          </note>
          <note>
            Herr talman! Kommunernas framtida ekonomi är liksom allting annat
            helt och hållet beroende av att vi har en fungerande samhällsekonomi
            och att vi har statsfinanser i balans. Vi har slutit ett avtal
            med kommuner och landsting. Det gäller för 1997 och 1998.
          </note>
          <note>
            Det avtalet står vi självfallet fast vid. Det innebär åtaganden
            från statens sida. Vi skall inte dra in några pengar från kommuner
            och landsting. Det innebär också utfästelser från kommuner och
            landsting att de inte skall avskeda fast anställd personal. Jag
            utgår från att de håller sin del av överenskommelsen likaväl som
            vi håller vår.
          </note>
          <note>
            Vi har också enats om, efter att ha räknat igenom alla åtgärder,
            att staten skall betala ut drygt 500 miljoner kronor om året 1997
            och 1998 för att neutralisera effekter av andra åtgärder. Det
            blir ett visst tillskott, även om det är begränsat, till kommuner
            och landsting.
          </note>
          <note>
            När det gäller värnskatten har vi ställt ut ett löfte att den
            skall gälla t.o.m. 1998, därefter avvecklas den.
          </note>
          <note>
            Jag anser att man skall stå fast vid de löften man har utfärdat.
          </note>
          <note>
            En annan sak är att det finns skäl, förmodligen starka skäl,
            att av fördelningspolitiska motiv genomföra vissa korrigeringar
            eller kompletteringar av vårt skattesystem. Vi håller på och tittar
            på de sakerna nu, och vi skall redovisa detta senast inför den
            socialdemokratiska partikongressen 1997. Fördelningspolitiken
            är oerhört viktig och den måste komma till konkret uttryck också
            i skattepolitiken.
          </note>
          <note type="speaker">
            Anf. 23 ROY OTTOSSON (mp) replik:
          </note>
          <note>
            Herr talman! Jag ställde några frågor till finansministern i
            mitt inledningsanförande. Jag vill inledningsvis bara säga att
            det självklart är bra att vi nu får den budgetsanering som det
            finns en förkrossande majoritet för i Sveriges riksdag. Det finns
            inget parti som opponerar mot den. Det är också ett antal fler
            partier än de två som står bakom just den här propositionen som
            har medverkat till saneringen. Vad det handlar om är inriktningen,
            det som Erik Åsbrink kallar för de ekonomiska grundvalarna.
          </note>
          <note>
            Just det. De ekonomiska grundvalarna. Vad händer med naturresurserna
            när man blåser på med en extrem tillväxtpolitik? Hur är det egentligen
            när man ställer alltfler människor i samhället utanför produktionen,
            när man t.ex. vill justera upp ersättningen till dem som redan
            är inne i a-kassan genom att ställa ut fler helt utanför? Då försämrar
            man ju de ekonomiska grundvalarna om inte folk på samma sätt kan
            delta i produktionen. Det är därför jag kritiserar den dåliga
            fördelningspolitiken. Min fråga till Erik Åsbrink är fortfarande:
            Tycker finansministern att det är rättvist att de som har de lägsta
            inkomsterna skall tvingas avstå mest när staten tvingas spara?
          </note>
          <note>
            Anf. 24 Finansminister ERIK ÅSBRINK (s)
          </note>
          <note>
            replik:
          </note>
          <note>
            Herr talman! De största bidragen till saneringen av statsfinanserna
            har vi tagit från den grupp som tjänar mest. Det är ett faktum.
            Men jag skall samtidigt säga att jag inte är nöjd med den fördelningspolitik
            som har blivit resultatet av de senaste årens utveckling. Vi har
            problem, och saneringsprogrammet har varit tufft och smärtsamt
            för många grupper. Jag tror att det var svårt att undvika detta,
            men jag vill också säga att när vi nu börjar se slutet på den
            eran, när vi inte längre behöver lägga fram nya sparpaket och
            nya skattehöjningar, då finns det helt andra möjligheter än tidigare
            att bedriva en aktiv fördelningspolitik, och jag kan försäkra
            Roy Ottosson om att det kommer vi att göra.
          </note>
          <note>
            Den typen av överväganden kommer att spela en stor roll framöver.
            Och glöm inte att den viktigaste av alla fördelningspolitiska
            insatser är att få ned arbetslösheten. Ingen annan åtgärd är viktigare
            än den för att få en jämnare och rättvisare fördelning av inkomster
            och levnadsstandard i Sverige.
          </note>
          <note type="speaker">
            Anf. 25 ROY OTTOSSON (mp) replik:
          </note>
          <note>
            Herr talman! Det går ju att fördela om redan nu.
          </note>
          <note>
            Varför skall man spara mest på dem som har minst?
          </note>
          <note>
            Det är ju faktiskt det ni visar i den här propositionen.
          </note>
          <note>
            Som jag sade i inledningsanförandet: På s. 59
          </note>
          <note>
            finns ett diagram som mycket tydligt visar andelen av den disponibla
            inkomsten i olika inkomstgrupper.
          </note>
          <note>
            Med de skattehöjningar och besparingar som regeringen nu har
            genomfört med stöd av framför allt
          </note>
          <note>
            Centern tog man mest av dem som hade minst. Det står där. Jag
            kan läsa det innantill i propositionen. De som har minst marginaler
            är mest utsatta. Det hade gått, och det går, att justera de här
            åtgärderna genom att ta mer ifrån de bidrag som går till dem som
            har mer, sänka procentsatsen i sjukförsäkringen litet mer för
            höginkomsttagarna t.ex. och få upp den till 80-
          </note>
          <note>
            85 % för låginkomsttagarna, utan att försämra reglerna så att
            färre kommer till åtnjutande av de här försäkringssystemen. Det
            finns mängder av bra förslag, bl.a. från oss i Miljöpartiet. Varför
            inte anta dem?
          </note>
          <note>
            Arbetslösheten - ja visst, den är en väldigt viktig fördelningspolitisk
            fråga. Varför skall vi tvingas dela på kostnaden för arbetslösheten
            men inte få dela på de jobb som finns? Varför får inte alla hjälpa
            till och delta i produktionen? Varför skall 10-12 % ställas utanför
            den verkliga produktionen? Det kostar ju ändå. Varför tror regeringen
            uppenbarligen att
          </note>
          <note>
            40 timmars arbetsvecka är en naturlag? Varför inte ta till sig
            det här? Erik Åsbrink har inte redovisat ett enda argument emot
            arbetstidsförkortning. Varför inte pröva detta nu?
          </note>
          <note>
            Anf. 26 Finansminister ERIK ÅSBRINK (s)
          </note>
          <note>
            replik:
          </note>
          <note>
            Herr talman! Man skall inte låta en enda tabell styra den totala
            bilden av fördelningspolitiken. Det är, bara för att ta ett exempel,
            så att den grupp som redovisas som de 10 % som har lägst inkomster
            till mycket stor del består av folk som tillfälligt vistas i den
            gruppen därför att de bara arbetar en del av året på grund av
            studier, värnplikt eller utlandsvistelse. De är alltså inte typiska
            låginkomsttagare utan människor som en kort tid vistas i den gruppen.
            Därför skall man vara försiktig med att dra långtgående slutsatser
            av en enda tabell. Men visst finns det problem i fördelningspolitiken.
            Vi skall åtgärda dem.
          </note>
          <note>
            Tiden medger inte någon längre utläggning om arbetstiden. Jag
            skall ge bara ett enda argument till varför jag inte tror på arbetstidsförkortning
            som en generell åtgärd för att lösa landets arbetslöshetsproblem.
            Varje extra timme som jag jobbar sätter jag åtminstone 25 departementstjänstemän
            i extra arbete.
          </note>
          <note>
            Med det vill jag säga att mängden arbete inte är given.
          </note>
          <note>
            Alla de som tror att arbetstidsförkortning är lösningen på det
            här problemet utgår outsagt från detta antagande, och det är fel.
            Vi kan och skall öka arbetsmängden i samhället, för det finns
            väldigt många uppgifter som behöver utföras som inte blir utförda
            i dag. Det är en mycket bättre väg att bekämpa arbetslösheten.
          </note>
          <note type="speaker">
            Anf. 27 MATS ODELL (kd) replik:
          </note>
          <note>
            Herr talman! Erik Åsbrink lärde sig uppenbarligen först när han
            kom till Vasakronan att det behövs en ordentlig grund när man
            bygger ett hus. Jag och många med mig lärde oss redan i söndagsskolan
            att det inte går att bygga i lösan sand. Men det var där,
          </note>
          <note>
            Erik Åsbrink, i den lösa sanden, som ni ställde ut era vidlyftiga
            vallöften som ni inte nu kan leva upp till.
          </note>
          <note>
            Det var där, i den lösa sanden, som ni ställde ut löftet om 4
            procents arbetslöshet till sekelskiftet utan att ha recept på
            differensen upp till de 5,7 procenten.
          </note>
          <note>
            Det är ju så, Erik Åsbrink, att det inte bara behövs en grund,
            det behövs ett hus också. Då måste man ha en ritning. Var har
            ni ritningen till detta hus? Hur skall ni åstadkomma de här 4
            procenten? Erik Åsbrink har ännu inte givit något svar på vilka
            åtgärder han tänker lägga fram för att klara det här löftet att
            gå från
          </note>
          <note>
            5,7 till 4 procents öppen arbetslöshet. Men han har faktiskt
            givit ett besked. Han har sagt till mig och till andra här att
            det var ett sådant oerhört arbete och han fick lägga ned en sådan
            enorm kraft på att sanera det konkursbo som efterlämnades av den
            borgerliga regeringen att han faktiskt inte ännu har orkat göra
            det.
          </note>
          <note>
            Det är i och för sig ett besked, men det är icke tillfredsställande.
          </note>
          <note>
            Herr talman! Jag tycker att det är bra att regeringen har sanerat
            statsfinanserna. Jag erkänner gärna detta, som förste talare här
            i dag vid sidan av Per-Ola
          </note>
          <note>
            Eriksson. Det är nämligen så att vi i oppositionen alltid har
            ställt upp för saneringsåtgärder. Vi har alltid ställt upp för
            tillväxtfrämjande åtgärder. Men jag måste fråga mig, när Erik
            Åsbrink nu talar om det konkursbo, det moras, som han tog över:
            Var fanns
          </note>
          <note>
            Socialdemokraterna under den förra mandatperioden, när vi försökte
            ta itu med statsfinanserna? Ja, då kom de med överbud. På mitt
            område lade jag fram ett investeringsprogram för infrastruktur
            på 100 miljarder kronor. Socialdemokraterna hade genast ett program
            på 155 miljarder kronor. Ni röstade nej i denna kammare till saneringsåtgärder
            på 61 miljarder kronor under den perioden. Vi fick jaga Ian Wachtmeister
            och Bert Karlsson här i huset för att få ihop en majoritet för
            våra saneringsförslag. Ni röstade emot. Det är faktiskt någonting
            som Erik Åsbrink borde tänka på.
          </note>
          <note>
            Då fanns inte Göran Persson i den här talarstolen och sade: Den
            som är satt i skuld är icke fri. Han ägnade sig åt överbudspolitik
            på den tiden. Jag tycker att det vore klädsamt om Erik Åsbrink
            vägde in det.
          </note>
          <note>
            När det gäller räntan säger Erik Åsbrink till Bo
          </note>
          <note>
            Lundgren att räntan gick upp våren 1994 därför att marknaden
            inte hade tilltro till den sittande regeringen. Detta är fel,
            Erik Åsbrink. Det som hände var ju att marknaden insåg att med
            de enorma opinionssiffror som Socialdemokraterna hade, därför
            att de hade lurat väljarna - väljarna trodde på er överbudspolitik;
          </note>
          <note>
            de trodde på allt detta som ni sade - skulle Socialdemokraterna
            ta över regeringsmakten, och de insåg att det var Socialdemokraternas
            nej till saneringspolitiken som gällde. Då gick räntan upp. Att
            ni nu har övergivit den politiken och gör något annat är ju det
            som har gjort att räntan nu går ned. Det är ju därför
          </note>
          <note>
            Göran Persson fick så matta och få applåder på LO-
          </note>
          <note>
            kongressen. Det är ju besvikelsen över att ni har övergivit den
            politik som gjorde att räntan gick upp.
          </note>
          <note>
            Först fick ni upp den, och nu har ni fått ned den. Vi är snart
            tillbaka där vi var vid valet 1994. Jag tycker att
          </note>
          <note>
            Erik Åsbrink borde tala med litet mindre bokstäver när han försöker
            analysera vad som verkligen hände under den här perioden.
          </note>
          <note>
            Anf. 28 Finansminister ERIK ÅSBRINK (s)
          </note>
          <note>
            replik:
          </note>
          <note>
            Herr talman! Det var intressant att höra Mats
          </note>
          <note>
            Odell lägga ut texten om den borgerliga regeringspolitiken. Tidigare
            fick vi höra Bo Lundgren framhålla hur fantastiskt bra det gick
            och hur oerhört framgångsrik politiken var. Mats Odell medger
            att det gick väldigt dåligt men förklarade att det inte var den
            regering som fanns som hade ansvaret för detta - den hade tydligen
            inte ansvar för den ekonomiska politiken. I stället var förklaringen
            uppenbarligen den att den otäcka oppositionen redan långt före
            valet helt hade överflyglat regeringen.
          </note>
          <note>
            Sanningen var den, Mats Odell, att chefen för ett stort försäkringsbolag
            sommaren 1994 förklarade att han bojkottade svenska statspapper.
            Han hade totalt tappat förtroendet för den ekonomiska politiken.
            Man kan ha synpunkter på det agerandet, men det är ändå inget
            gott betyg åt den regering som Mats Odell satt i och åt den politik
            som fördes.
          </note>
          <note>
            Vi kan nog vara överens om vissa saker. Mats
          </note>
          <note>
            Odell tycker att Socialdemokraterna är ett väldigt dåligt oppositionsparti.
            Jag tycker att Kristdemokraterna och de andra partierna på högerkanten
            är väldigt dåliga regeringspartier. Dessutom tycker jag att Socialdemokraterna
            är ganska bra som regeringsparti.
          </note>
          <note>
            Vad Mats Odell tycker om Kristdemokraterna som regeringsparti
            kan man ju spekulera kring. Själv tycker jag att Kristdemokraterna
            gör sig betydligt bättre i opposition än i regeringsställning.
            Vi har då en ganska given arbetsfördelning: Om ni låter oss ta
            hand om regeringspolitiken går det bra. Ni kan då sitta i opposition
            och kverulera.
          </note>
          <note type="speaker">
            Anf. 29 MATS ODELL (kd) replik:
          </note>
          <note>
            Herr talman! Man undrar hur många som tar det här på allvar.
            Erik Åsbrink säger att det går ganska bra. 84 280 fler medborgare
            är i dag arbetslösa än när
          </note>
          <note>
            Göran Persson tillträdde. Är det någonting att yvas över? Har
            det då gått bra? Trots era vallöften, Erik
          </note>
          <note>
            Åsbrink, om att redan 1995 pressa ned arbetslösheten tiondedel
            för tiondedel, är det i dag fler som är arbetslösa än när ni tillträdde.
            Hur kan man ha en så oerhört självgod och uppblåst hållning till
            sina egna insatser under den här perioden?
          </note>
          <note>
            Jag har just redogjort för att det väldigt mycket var just den
            oppositionpolitik som ni bedrev som gjorde att vi inte kunde lägga
            fram ytterligare besparingsförslag. Vi fick helt enkelt inte igenom
            dem i denna kammare. Ni röstade nej till budgetsaneringsförslag
            om 61 miljarder under den perioden.
          </note>
          <note>
            Jag tycker att det är viktigt att vi ger en korrekt historiebeskrivning,
            och därvidlag har Erik Åsbrink faktiskt en hel del att lära. Jag
            kan ha en viss förståelse för att han inte har följt politiken
            under den period när han var fastighetsdirektör, men medarbetare
            till honom borde kunna korrigera de värsta felaktigheterna på
            det här området.
          </note>
          <note>
            Regeringen har ännu inte lagt fram förslag till hur ni skall
            komma till rätta med arbetslösheten. Det finns i budgeten alldeles
            tydligt ett glapp mellan de 5,7 %
          </note>
          <note>
            öppen arbetslöshet som ni själva förutspår och målet
          </note>
          <note>
            4 %. Försök under dessa sista minuter, Erik Åsbrink, ge ett besked
            hur ni tänker uppnå detta mål! Det är den största och viktigaste
            frågan, inte bara för mig utan för hela svenska folket.
          </note>
          <note>
            Anf. 30 Finansminister ERIK ÅSBRINK (s)
          </note>
          <note>
            replik:
          </note>
          <note>
            Herr talman! Om Mats Odell hade lyssnat på mina tidigare inlägg
            i debatten hade han hört att jag utförligt har kommenterat just
            den frågan. Jag tänker inte upprepa vad jag redan tidigare har
            sagt i denna kammare.
          </note>
          <note>
            Vi är helt överens på en punkt, Mats Odell. Vi behöver inte polemisera
            på den punkten. Vi är överens om att det inte blir bra i Sverige
            när Socialdemokraterna sitter i oppositionsställning och när Kristdemokraterna
            och andra högerpartier sitter i regeringsställning. Jag håller
            med om den beskrivningen. Låt oss se till att detta inte upprepas
            i framtiden.
          </note>
          <note>
            Däremot är vi väldigt oense på en annan punkt.
          </note>
          <note>
            Jag skall fortsätta städarbetet i de offentliga finanserna och
            när det gäller landets ekonomi, men jag tror till skillnad från
            Mats Odell inte på att pigavdrag är en modell för att lösa landets
            sysselsättningsproblem.
          </note>
          <note type="speaker">
            Anf. 31 BO LUNDGREN (m):
          </note>
          <note>
            Herr talman! Per-Ola Eriksson gjorde en riktig iakttagelse när
            han sade att det finns många hushåll i
          </note>
          <note>
            Sverige där pengarna inte räcker till eller där man lever med
            väldigt små marginaler. Det främsta skälet till det är att också
            de som är i små omständigheter får betala mycket höga skatter.
            Därtill bidrar dessutom den stora arbetslösheten i Sverige.
          </note>
          <note>
            Jag hoppas därför att Per-Ola Eriksson är beredd att stödja mig
            och mitt parti när de fullt finansierade skattesänkningarna för
            låg- och medelinkomsttagare föreslås här i kammaren. Det kan vara
            ett bra sätt att hjälpa dem som har problemet att de inte kan
            leva på sin lön därför att skatten är så hög.
          </note>
          <note>
            Att skapa förutsättningar för att sänka arbetslösheten ger också
            goda möjligheter till ytterligare skattesänkningar. Att sänka
            arbetslösheten med en procentenhet ger möjlighet att sänka kommunalskatten
            med en krona. Det finns alltså mycket att göra på det här området.
          </note>
          <note>
            Erik Åsbrink vet att 80-talet var det decennium när de stora
            problemen i Sverige grundlades. Man kan gå längre tillbaka i tiden.
            Problemen är inte bara socialdemokraternas fel, men det var ni
            som hade och får ta på er det politiska ansvaret för de misstag
            som ledde till bankkrisen och som ledde till att det när
          </note>
          <note>
            Erik Åsbrink var skatte- och bankminister svängde från överskott
            till underskott. Då började arbetslösheten accelerera.
          </note>
          <note>
            Nu nog om detta. Eftersom jag tycker att väljarna är värda något
            bättre menar jag att det är synd att Erik
          </note>
          <note>
            Åsbrink nästintill visar förakt för väljarna och de arbetslösa
            genom att föra den här typen av debatt i kammaren. Man tar inte
            fram de åtgärder som skulle kunna ge arbetslösa nya jobb och ett
            hopp om framtiden, åtgärder som skulle kunna minska kostnaderna
            för arbetslösheten och möjliggöra att inte behöva dra ned ersättning
            och stöd till änkor och handikappade.
          </note>
          <note>
            Man borde låta staten verkligen utföra de grundläggande uppgifter
            som staten faktiskt har.
          </note>
          <note>
            Mot denna bakgrund är vi inte positiva till budgetpropositionen.
            Det är nog så bra med budgetsanering, men det räcker inte. Det
            måste också vara en politik som skapar förutsättningar för nya
            jobb. Ni säger själva att denna politik inte räcker till. Göran
          </note>
          <note>
            Persson säger det. Det framhålls i budgetpropositionen att mer
            måste komma, och ni talar också om på vilka områden det måste
            komma mer. Den höga arbetslösheten är ökande och högre än vid
            motsvarande tid 1994. Fastän ni säger detta gör ni ingenting.
            Ni lämnar inga besked till någon här i kammaren och inte heller
            till människorna ute landet.
          </note>
          <note>
            Det finns besked som skulle kunna ges: sänkning av skatten på
            arbete, slopande av dubbel skatt på investeringar, att göra det
            enklare att anställa och att verkligen satsa på utbildning. Detta
            har mitt och andra partier lagt fram förslag om här i kammaren.
            För varje dag som ni dröjer med att lägga fram det som ni möjligen
            tror kan mildra arbetslösheten kommer fler människor att må dåligt,
            Erik Åsbrink. Det tycker jag inte att Erik Åsbrink skulle acceptera.
          </note>
          <note>
            Anf. 32 Finansminister ERIK ÅSBRINK (s)
          </note>
          <note>
            replik:
          </note>
          <note>
            Herr talman! Vi får nu på nytt höra de moderata skattesänkningslöftena
            ställas ut igen, som gengångare från svunna tider. Det var i hög
            grad den politiken som bidrog till att skapa den statsfinansiella
            katastrofen och som därmed förorsakade så många andra av de problem
            i svensk ekonomi som vi fortfarande brottas med. Knappt hinner
            vi återställa statsfinanserna förrän Bo Lundgren på nytt är ute
            och strör omkring sig stora löften om skattesänkningar, som på
            nytt skulle undergräva statsfinanserna och varje möjlighet för
            staten att bedriva en aktiv politik för att bekämpa arbetslösheten
            och öka sysselsättningen. Jag är öppen och lyhörd för alla goda
            förslag som kan hjälpa till i kampen mot arbetslösheten, men en
            sak är säker: Moderat skattesänkningspolitik och moderat förstöring
            av statsfinanserna är inte en politik som jag är beredd att följa.
          </note>
          <note type="speaker">
            Anf. 33 BO LUNDGREN (m) replik:
          </note>
          <note>
            Herr talman! Jag förstår att det för en som tycker att staten
            skall ta in nästintill alla inkomster kan kännas besvärligt att
            lämna över till medborgarna att kunna leva på sin lön. Men vad
            var det egentligen som hände, för att gå tillbaka till 70- och
            80-talet? Jo ni socialdemokrater vände er till väljarna och sade:
          </note>
          <note>
            Låt oss ta ut höga skatter av er, så skall vi se till att ni
            får bra barnomsorg och god vård utan köer och att ni får bidrag
            om det händer någonting. Allting skall bli så bra.
          </note>
          <note>
            Men hur ser det ut nu, med den modell som Erik
          </note>
          <note>
            Åsbrink var med om att skapa? Jo, skatterna stiger dramatiskt,
            inte minst för låg- och medelinkomsttagare. Samtidigt växer vårdköerna,
            barnomsorgen räcker inte till, bidragen blir mindre och människor
            känner sig klämda från bägge håll. Den modellen höll inte,
          </note>
          <note>
            Erik Åsbrink. Det är just därför vi säger att det krävs att vi
            går tillbaka och låter staten ta hand om det grundläggande ansvaret
            för den trygghet människor behöver i nöd men låter människor få
            en chans att leva på sin egen lön.
          </note>
          <note>
            Ett led i detta är en politik som också skapar bättre förutsättningar
            att pressa ned arbetslösheten. Där har ni misslyckats. Det är
            bra att Erik Åsbrink säger att han är lyhörd, men jag har inte
            märkt någonting av det i debatten hittills. Det finns förslag
            - det fanns i somras och det kommer att finnas i riksdagen när
            motionsperioden är slut den 7 oktober.
          </note>
          <note>
            Men, Erik Åsbrink, ge besked! Det har jag och många med mig frågat
            efter. Om Erik Åsbrink nu faktiskt vet vad som behövs för att
            flera skall få jobb, så ta fram de förslagen nu och lägg dem på
            riksdagens bord, så att människor snabbt kan komma i arbete och
            kostnaderna för arbetslösheten minskar.
          </note>
          <note type="speaker">
            Anf. 34 PER-OLA ERIKSSON (c):
          </note>
          <note>
            Herr talman! Jag hoppas att finansministern svarar på min fråga,
            om han har någon debattid kvar.
          </note>
          <note>
            Den splittrade vänster-högerallians som vi har sett uppträda
            nu under några timmar har en gemensam nämnare, tycker jag - gnäll
            och åter gnäll! Ingen, vare sig Bo Lundgren, Anne Wibble eller
            Johan Lönnroth, erkänner att det behövs en politisk stabilitet
            och balans i de offentliga finanserna för att vi skall kunna klara
            jobben. Det är en helt avgörande förutsättning.
          </note>
          <note>
            Jag hade trott att tidigare finansministern Anne
          </note>
          <note>
            Wibble skulle ägna åtminstone en enda mening åt just behovet
            av stabilitet och balans i de offentliga finanserna. Men icke!
            Inte ett enda ord!
          </note>
          <note>
            Det är ju förutsättningen för att över huvud taget kunna skapa
            jobb. Att bekämpa arbetslösheten är viktigt. Jag tror att det
            råder en bred politisk enighet också om det behovet. Men vi vet
            också att det inte går att åstadkomma det från en dag till en
            annan. I så fall hade vi ju klarat det under förra mandatperioden,
            då vi faktiskt hade en svår arbetsmarknadssituation.
          </note>
          <note>
            Inte ens inom EU-länderna klarar man det. Tyskland,
          </note>
          <note>
            Frankrike osv. har höga arbetslöshetstal. Det är inte något skäl
            för att vi också skall ha det, men att få ned dem är ett arbete
            som är långsiktigt.
          </note>
          <note>
            Sedan har vi att få ned räntorna. Kom ihåg att vi i dag, när
            vi skriver den 20 september, har en räntedifferens till exempelvis
            Tyskland som är väsentligt lägre än den var för bara 18 månader
            sedan. Då hade vi en räntedifferens på 450 punkter; i dag är den
            nere under 150 punkter.
          </note>
          <note>
            Vi inför skattelättnader för småföretagen, vi satsar mer resurser
            på kretsloppssamhället, kretsloppsteknik och miljöteknik, vi sänker
            arbetsgivaravgifter och styr det så att det framför allt har betydelse
            för de mindre företagen. Det skall tas fram ett program för lantbruk
            och landsbygd, där det finns betydande sysselsättningsmöjligheter.
          </note>
          <note>
            Jag lyssnade med intresse på Bo Lundgren, som inte hade ett enda
            ord att säga om behovet av stabilitet och balans i statsfinanserna.
            Däremot höll han i sedvanlig ordning en predikan för sänkta skatter.
            Men att sänka skatter med lånade pengar, i ett läge där vi har
            ett stort budgetunderskott, är ju att kasta pengarna i sjön.
          </note>
          <note>
            Detta vet säkert Bo Lundgren, men det står i det moderata partiprogrammet
            att man skall sänka skatterna. Men varför skall Bo Lundgren då
            höja skatten för de människor som har störst behov av låga skatter?
            Bo Lundgren vill ju höja matskatten, och den slår hårdast mot
            de grupper som jag avslutningsvis talade om, de grupper som har
            de smalaste ekonomiska marginalerna. Varför vill inte Bo Lundgren
            sänka den skatten? Nej, den skall höjas, men i stället skall man
            sänka andra skatter, vilket i första hand kommer människor med
            större ekonomiska marginaler till godo. - Det är oförsvarligt
            att föra den typen av politik.
          </note>
          <note>
            Anne Wibble sade att lönebildningen skall klaras.
          </note>
          <note>
            Jag lyssnade väldigt uppmärksamt och tänkte: Nu blir det nog
            väldigt intressant. Men jag måste fråga: När medverkade Folkpartiet
            till att stabilisera lönebildningen i Sverige? Ni orkade ju från
            Folkpartiets sida en gång i tiden inte ställa upp och ge stöd
            åt Rehnbergavtalet när det gällde. Nu ställer jag en rak fråga
            till
          </note>
          <note>
            Anne Wibble: Vad tänker Anne Wibble och Folkpartiet göra när
            vi nu står inför en ny situation där vi behöver få en bättre tingens
            ordning på lönebildningens område?
          </note>
          <note>
            Låt mig sedan till sist till Johan Lönnroth säga att jag svarar
            ja på frågan om en folkomröstning om
          </note>
          <note>
            EMU, om regeringen föreslår att vi skall ansluta oss till EMU.
            Det tycker jag i så fall skall föregås av en folkomröstning.
          </note>
          <note>
            Men låt mig också till Johan Lönnroth säga: Jag vill inte ha
            ett EMU-medlemskap. Det tycks ju inte
          </note>
          <note>
            Johan Lönnroth heller vilja. Men till skillnad från
          </note>
          <note>
            Johan Lönnroth arbetar vi från Centerpartiets sida för en stram
            finanspolitik, och det vill inte Johan Lönnroth ställa upp på.
            Han vill ha det goda, men han vill inte ta ansvar och vara med
            och skapa en politisk och ekonomisk stabilitet. Men det förutsätter
            också ett utanförskap när det gäller EMU.
          </note>
          <note type="speaker">
            Anf. 35 ANNE WIBBLE (fp) replik:
          </note>
          <note>
            Herr talman! När det gäller Per-Ola Erikssons fråga om Folkpartiets
            inställning till de stabila och sunda statsfinanserna ber jag
            att få hänvisa till mitt inledningsanförande, som Per-Ola Eriksson
            uppenbarligen missade.
          </note>
          <note>
            Jag kan tillägga att om man gör en enkel kalkyl skall man finna
            att den statsfinansiella kostnaden för
          </note>
          <note>
            Centerpartiets medverkan i statsbudgetsammanhang uppgår till
            drygt 15 miljarder eller så. Centerpartiets egen medverkan är
            alltså inte så väldigt mycket att skryta med.
          </note>
          <note>
            Annars är det slående att Per-Ola Eriksson mer och mer låter
            som en regeringsföreträdare. Jag måste faktiskt fråga: Känns det
            inte litet konstigt att framställas som så usel av bästa kompisen
            - det är ju nämligen vad Erik Åsbrinks historieskrivning implicerar?
          </note>
          <note>
            Jag undrar faktiskt vilken värld Per-Ola Eriksson lever i. Han
            skröt ganska mycket om lägre räntor som skulle göra egnahemsägare
            saliga av lycka. Man behöver ju bara gå utanför dörren, här och
            i ännu högre grad i övriga landet, för att träffa egnahemsägare
            som är oroliga, förbittrade och arga, inte över några sjunkande
            räntor som de skulle tillskriva Per-Ola Eriksson utan över höjda
            fastighetsskatter och höjda taxeringsvärden. De är förbittrade
            och oroliga för att de inte skall kunna bo kvar i sina hus. Vilka
            egnahemsägare
          </note>
          <note>
            Per-Ola Eriksson träffar vet inte jag.
          </note>
          <note>
            Arbetslösheten berördes mycket, mycket magert.
          </note>
          <note>
            Centerpartiets bristande engagemang på det här området, åtminstone
            för närvarande, illustrerades av hur
          </note>
          <note>
            Per-Ola Eriksson såg på frågan om människors beroende av socialbidrag.
            Den för mig naturliga inställningen är att säga att då måste man
            försöka se till att färre människor tvingas leva på socialbidrag
            och kan försörja sig med eget arbete. Men Per-Ola Eriksson säger
            att då måste vi höja socialbidragen. Att acceptera att människor
            inte skall kunna försörja sig själva på eget arbete är verkligen
            att ha givit upp.
          </note>
          <note>
            Eftersom jag nu tydligen har förbrukat min talartid skall jag
            slutligen bara be att få ta avstånd från nya
          </note>
          <note>
            Rehnbergavtal.
          </note>
          <note type="speaker">
            Anf. 36 PER-OLA ERIKSSON (c) replik:
          </note>
          <note>
            Herr talman! Det betyder att Anne Wibble över huvud taget inte
            vill lägga sig i lönebildningen. Om den går snett skall vi politiker
            tydligen bara luta oss tillbaka och säga: Det var det, det. Så
            ansvarslös kan man inte vara, fru Wibble.
          </note>
          <note>
            Jag vill också korrigera Anne Wibble. Jag har inte föreslagit
            några höjda socialbidrag, men jag tvingas konstatera att vi i
            dag har en situation där många människor är beroende av socialbidrag.
            Den gruppen är inte alltid så lätt att definiera. Det finns olika
            inkomstnivåer och olika hushållstyper, och jag vill gärna att
            vi analyserar den situationen.
          </note>
          <note>
            Vi kommer att förbättra situationen för svenskt näringsliv. I
            första hand, Anne Wibble, skapar vi bättre betingelser för småföretagen.
            Det är därför vi sänker arbetsgivaravgifterna från den 1 januari
            1997.
          </note>
          <note>
            Vi gör lättnader i dubbelbeskattningen, riktade mot småföretagen.
            Vi har återinfört kvittningsrätten. Anne
          </note>
          <note>
            Wibble måste väl medge att det är viktigt för att stimulera nyföretagande?
            Genom en rad olika åtgärder har vi medverkat till att förbättra
            villkoren för småföretagare. Vi satsar på kretsloppsteknik - 1
            miljard. 1
          </note>
          <note>
            miljard satsas på Östersjöområdet, och 1 miljard på regional-
            och näringspolitik. Detta gör vi i syfte att skapa en tillväxt
            i ekonomin. Men intresset från Folkpartiets sida för att ställa
            upp på den typen av åtgärder har inte varit särskilt stort.
          </note>
          <note>
            Allra sist vill jag säga till Anne Wibble: Jag har inte röstat
            för någon höjd fastighetsskatt. Det vet
          </note>
          <note>
            Anne Wibble.
          </note>
          <note type="speaker">
            Anf. 37 JOHAN LÖNNROTH (v) replik:
          </note>
          <note>
            Herr talman! Per-Ola Eriksson vill ju vara resultatpolitiker.
            Låt oss då tala om våra gemensamma möjligheter att påverka politiken.
          </note>
          <note>
            I kärnkraftsfrågan har vi bjudit in linje-trepartierna och miljörörelsen
            för att försöka få till stånd den gemensamma front som jag tror
            är absolut nödvändig om vi skall kunna pressa regeringen till
            en mera progressiv hållning när det gäller att utveckla förnybara
            energikällor och avveckla kärnkraften. Jag skulle vilja veta på
            vad sätt Per-Ola Eriksson kommer att bidra till att skapa denna
            gemensamma linje-trefront i kärnkraftsfrågan.
          </note>
          <note>
            Det andra gäller EMU. Det är bra med beskedet om folkomröstning.
            Men jag saknar faktiskt, måste jag säga, Per-Ola Erikssons engagemang.
            Man får alltid dra ur honom ställningstagandena i EMU-
          </note>
          <note>
            frågan. Är Per-Ola Eriksson beredd att tillsammans med mig på
            ett konstruktivt sätt i finansutskottet diskutera hur vi gemensamt
            nu skall arbeta för att få stopp på det svenska medlemskapet i
            EMU?
          </note>
          <note type="speaker">
            Anf. 38 PER-OLA ERIKSSON (c) replik:
          </note>
          <note>
            Herr talman! Apropå att bjuda in tidigare linje-trepartier vill
            jag säga att det pågår energiöverläggningar. Syftet är att vi
            skall skapa en majoritet här i kammaren, helst med företrädare
            för många partier, för en energipolitik som är långsiktig och
            som inleder kärnkraftens avveckling och tar fram en förnyelse
            av hela energisystemet.
          </note>
          <note>
            Jag noterar att Johan Lönnroths parti på ett mycket tidigt stadium
            har gått ut och sagt att folkomröstningsresultat inte kan vara
            särskilt viktigt.
          </note>
          <note>
            Det är viktigt att vi får en förnyelse av energisystemet så att
            vi börjar lägga om kursen. Det innebär både nya jobb och en tryggare
            och miljövänligare energipolitik.
          </note>
          <note type="speaker">
            Anf. 39 JOHAN LÖNNROTH (v) replik:
          </note>
          <note>
            Herr talman! Per-Ola Eriksson vet säkert att vi står fast vid
            vår inställning i kärnkraftsfrågan. Kärnkraften skall vara avvecklad
            till 2010. Men Per-Ola Eriksson, som ju alltid vill framhålla
            sig själv som en resultatpolitiker, vet ju att det också gäller
            att försöka påverka politiken. Per-Ola Eriksson har inte mera
            taletid, men jag vill återigen uppmana honom att vara litet konstruktiv.
            Sitt ihop med oss och diskutera hur vi skall pressa fram konkreta
            resultat!
          </note>
          <note type="speaker">
            Anf. 40 ROY OTTOSSON (mp):
          </note>
          <note>
            Herr talman! Jag vill avrunda min del i debatten genom att belysa
            vad Per-Ola Eriksson, som rimligen nu får räknas till regeringen,
            har sagt. Han uppträder som regeringsföreträdare här och försvarar
            alltihop.
          </note>
          <note>
            Det betyder att den kritik som vi har haft mot regeringen i allra
            högsta grad också gäller Centerpartiet.
          </note>
          <note>
            Jag tycker att det är karakteristiskt för Per-Ola
          </note>
          <note>
            Eriksson och Centern att inte lyssna på den kritik som förs fram,
            utan man pratar i stället om något annat.
          </note>
          <note>
            Man tycker att det är gnäll när vi här från talarstolen talar
            om att arbetslösheten ökar i stället för att minska, som man har
            lovat, och att vi betraktar detta som ett stort ekonomiskt och
            socialt problem. Det är naturligtvis inte gnäll, utan det är allvar.
            Det är allvar för de 12-13 % som är utan arbete. Det är de som
            får ta mycket av smällen. Det är frågan om ungdomar och kvinnor
            som aldrig kommer in på arbetsmarknaden.
          </note>
          <note>
            Jag tycker att det är befogat att gnälla från denna talarstol
            när man genomför besparingar och skattehöjningar som slår just
            mot dem som redan ligger.
          </note>
          <note>
            Det är bara att beklaga Centerpartiet även på den punkten.
          </note>
          <note>
            Jag trodde faktiskt att Per-Ola Eriksson skulle säga någonting
            om den gröna sidan av budgeten, om miljön. Man måste fråga sig
            om Centerpartiet tycker att det är bra att man minskar kalkningsanslagen
            från
          </note>
          <note>
            175 miljoner i år till 130 nästa år. Såvitt vi kan se så står
            det så i budgeten.
          </note>
          <note>
            Är Per-Ola Eriksson och Centern medvetna om vad detta betyder
            för försurningsarbetet i Sverige?
          </note>
          <note>
            Många forskare anser att försurningen är det största miljöproblemet.
            Vi har ett mycket stort antal sjöar och marker i detta land som
            är försurade, där den kemiska sammansättningen förstörs på så
            sätt att liv fördärvas.
          </note>
          <note>
            Just kalkning har gjort att vi har kunnat bromsa den utvecklingen.
            Problemet är att det väldigt snabbt frigörs mängder av miljögifter,
            framför allt tungmetaller, från bottensedimenten om man slutar
            kalka. Man får en större gifteffekt än vid normal försurning.
            Detta borde man ifrån Centerns sida känna till. Det finns engagerade
            miljöintresserade människor i det partiet, men jag konstaterar
            att de sviks av sin partiledning.
          </note>
          <note>
            De sviks när Centern samarbetar med regeringen.
          </note>
          <note>
            Man glider förbi detta med en talande tystnad i riksdagens kammare
            när man kritiseras av Miljöpartiet.
          </note>
          <note>
            Man måste också fråga sig om Centern är ett parti som över huvud
            taget har svar på framtidsfrågor, när man tror att tillväxt och
            bara tillväxt är det som skapar jobb, trots att all forskning
            visar att kopplingen tillväxt-nya arbetstillfällen blir allt svagare.
          </note>
          <note>
            Anf. 41 Finansminister ERIK ÅSBRINK (s)
          </note>
          <note>
            replik:
          </note>
          <note>
            Herr talman! Jag fick frågan av Per-Ola Eriksson om regeringen
            är beredd att starta en levnadsnivåundersökning för att analysera
            villkoren för de människor som får socialbidrag. Mitt svar är
            ja. Vi är inte bara beredda att starta en utredning; det pågår
            redan ett sådant analysarbete, bl.a. kopplat till arbetet med
            att föreslå en ny socialtjänstlag - en proposition som skall läggas
            fram i december. Det finns också kopplingar till den bortre parentesen.
            De analyserna skall genomföras. Jag vill passa på att inbjuda
            företrädare för Centerpartiet att ta del av det arbetet.
          </note>
          <note type="speaker">
            Anf. 42 BO LUNDGREN (m):
          </note>
          <note>
            Herr talman! Det är intressant att följa den interna diskussionen
            mellan Centern och Socialdemokraterna.
          </note>
          <note>
            Det är inte riktigt lika spännande, dock, som när Olof
          </note>
          <note>
            Palme gjorde upp om momsen och arbetsgivaravgifterna med Vänsterpartiet
            i början av 70-talet.
          </note>
          <note>
            Arbetslösheten i Sverige är rekordhög. Skatterna stiger, och
            det blir svårare att leva på sin egen lön eller pension. Vi har
            i det läget en regering som inte ens tror på sin egen politik.
            Men det går att skapa förutsättningar för en annan utveckling.
            Det finns ett alternativ. Det har visats här i riksdagen. Det
            skapar förutsättningar för ett Sverige där arbetslösheten pressas
            tillbaka och där det går att leva på sin lön och sin pension,
            där kommuner och stat kan klara sina grundläggande uppgifter och
            ge en bra sjukvård utan köer, en bra utbildning för alla barn
            och stöd till dem som verkligen behöver. Det kräver en annan politik,
            herr talman. Den kommer att presenteras under tiden fram till
            den 7 oktober.
          </note>
          <note type="speaker">
            Anf. 43 JOHAN LÖNNROTH (v)
          </note>
          <note>
            Herr talman! Jag skulle vilja vända mig till storinkvisitor Mats
            Odell som vill brännmärka oss som tar ansvar i kommuner och landsting
            efter det att Mats
          </note>
          <note>
            Odell och hans kamrater inom högern och regeringen har avslagit
            våra förslag att ge kommuner och landsting mer pengar. Men jag
            skall faktiskt trots brännmärkningen ta fasta på det positiva
            i det nya budskapet. Mats Odell vill tydligen öka de offentliga
            utgifterna. Han vill anslå mer pengar till kommuner och landsting.
            Det är bra. Med vem skall ni genomföra detta, Mats Odell? Är det
            tillsammans med Bo Lundgren? Vi ställer upp, trots brännmärkningen,
            Mats
          </note>
          <note>
            Odell. Kom med förslagen. Ni har hela tiden avslagit våra förslag
            att ge mer pengar. Men ni är ändå välkomna. Vi skall inte gräla
            mer, utan vi skall samarbeta.
          </note>
          <note type="speaker">
            Anf. 44 MATS ODELL (kd):
          </note>
          <note>
            Herr talman! Jag har 20 sekunder på mig. Jag vill bara säga att
            det inte har varit fråga om någon brännmärkning. Väljarna borde
            brännmärka en sådan konsumentinformation som Vänsterpartiet, Socialdemokraterna
            och Miljöpartiet gav. Vi vill omfördela resurser. Vi har i vårt
            budgetalternativ 5,8 miljarder mer till kommun- och landstingssektorn
            än vad regeringen har i sitt alternativ. Det är där som pengarna
            tas. Det är bl.a. genom att vi som är friska och som har jobb
            får ytterligare en karensdag, Johan Lönnroth. Är ni med på den
            finansieringen?
          </note>
          <note>
            Anf. 45 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Nu när debatten närmar sig sitt slut är det påtagligt
            att när det gäller företrädarna för övriga partier som kommenterar
            samarbetet mellan Socialdemokraterna och Centern finns det ingenting
            positivt att säga, inte ett positivt ord har sagts om den påtagliga
            förbättring som sker av statsfinanserna och av svensk ekonomi.
            Det är ett gnällande och en förgrämdhet. Men jag tycker att ni
            kunde ha kostat på er en positiv kommentar om att det faktiskt
            går bättre för
          </note>
          <note>
            Sverige. Det är väl rimligtvis något som vi alla borde eftersträva
            och glädja oss åt.
          </note>
          <note>
            Det stora bekymret som vi har, vilket jag tror att de flesta
            av oss delar, är arbetslösheten. Det finns all anledning att känna
            stor oro och att vara mycket engagerad i kampen mot arbetslösheten.
            Vi kan ha olika uppfattningar om hur det skall ske, men jag tror
            att de flesta av oss ändå är överens om att det skall ske. Då
            är det på det sättet att en framgångsrik kamp mot arbetslösheten
            inte kan genomföras om vi inte har statsfinanser i balans och
            om vi inte har en tillväxt i ekonomin. Därför vill jag säga att
            jag är optimist. Jag känner tillförsikt inför framtiden. Jag känner
            en framtidstro. Den bygger på faktiska uppgifter om utvecklingen
            i svensk ekonomi och om utvecklingen i statsfinanserna. Det är
            ett faktum att vi har en mycket låg inflation i Sverige. Det är
            ett faktum att räntorna faller, och de har fortsatt att falla
            i dag. Det verkar som om man inte tar på allvar vad moderater,
            folkpartister och kristdemokrater säger. Om man gjorde det skulle
            väl räntorna rimligtvis inte fortsätta att falla också i dag.
            Jag gläder mig åt den räntenedgången, och jag tror att det finns
            utsikter att den kan fortsätta. Det är naturligtvis bra att exporten
            ökar kraftigt och att vår utrikesbalans stärks, så att vi kan
            betala av på utlandsskulden. Det är naturligtvis bra att investeringarna
            fortsätter att öka och att vi också får en uppgång av den privata
            konsumtionen, så att folk vågar spendera litet mer. Det är allt
            detta tillsammans som leder fram till en konjunkturuppgång som
            vi nu ser allt starkare tecken på och som ger oss bättre möjligheter
            framöver att ta itu med den stora återstående uppgiften att bekämpa
            arbetslösheten och att få upp sysselsättningen.
          </note>
          <note>
            Jag vill säga att jag känner en framtidstro och en tillförsikt.
            Det är naturligtvis en oerhörd styrka att vi är på väg att återvinna
            balansen och stabiliteten i svensk ekonomi och i statens finanser.
          </note>
          <note type="speaker">
            Anf. 46 JOHAN LÖNNROTH (v):
          </note>
          <note>
            Herr talman! Jo, Erik Åsbrink, jag skall gärna säga något positivt
            om att räntorna har fallit och att budgeten är sanerad. Men det
            stora problemet, Erik Åsbrink, är att det som ni nu säger om att
            det nu är dags att angripa arbetslösheten och att påbörja en fördelningspolitik
            sade ni faktiskt ungefär med samma ord för drygt ett år sedan,
            sommaren 1995. Då var det också dags att ta nästa steg. Vi kan
            i denna budget inte se att ni lägger fram förslag som innebär
            att man kommer till rätta med arbetslösheten. Ni klarar inte fyraprocentsmålet
            med de förslag som ni lägger fram.
          </note>
          <note>
            Därför måste denna riksdag se till att ändra i er budget, så
            att vi får ned arbetslösheten och förbättrar fördelningen. Fördelningspolitiken
            har faktiskt varit eländig efter den dag som ni började samarbeta
            med
          </note>
          <note>
            Centerpartiet. Det måste bli en vändning. Ni måste det på allvar
            att sätta arbetslöshetsbekämpningen och fördelningspolitiken främst,
            och det måste påbörjas nu.
          </note>
          <note>
            Till sist har jag redan sagt att Vänsterpartiet är berett att
            ta ansvar. Vi är inte bittra och besvikna, och vi känner oss inte
            försmådda. Ni har stängt dörren, och ni har sagt att det nu är
            Per-Ola Eriksson och Centerpartiet som gäller. Men vi vet med
            förtröstan att det finns en mycket stark opinion utanför detta
            hus som stöder stora delar av det som vi står för. Vi tror att
            ni kommer att inse hur verkligheten ser ut utanför detta hus och
            inte bara i detta hus.
          </note>
          <note>
            Överläggningen var härmed avslutad.
          </note>
          <note>
            Budgetpropositionen bordlades.
          </note>
          <note>
            2 § Meddelande om val
          </note>
          <note>
            Förste vice talmannen meddelade att val av ledamöter och suppleanter
            i utskotten skulle ske tisdagen den 24 september kl. 9.00.
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1996/97:3 till kulturutskottet
          </note>
          <note>
            1996/97:4 till försvarsutskottet
          </note>
          <note>
            1996/97:5
          </note>
          <note>
            avsnitt 7 till socialutskottet avsnitt 12 till arbetsmarknadsutskottet
            propositionen i övrigt till utbildningsutskottet
          </note>
          <note>
            1996/97:11 till försvarsutskottet
          </note>
          <note>
            1996/97:22 till lagutskottet
          </note>
          <note>
            1996/97:26 till justitieutskottet
          </note>
          <note>
            1996/97:31 till lagutskottet
          </note>
          <note>
            Skrivelse
          </note>
          <note>
            1996/97:24 till socialförsäkringsutskottet
          </note>
          <note>
            Ajournering
          </note>
          <note>
            Kammaren beslöt kl. 11.58 att ajournera sammanträdet till kl.
            14.00 då de till dagens bordläggning aviserade ärendena väntades
            föreligga.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            4 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1996/97:7 Vissa spel- och lotterifrågor
          </note>
          <note>
            1996/97:10 Mervärdesskatt inom kultur-, utbildningsoch idrottsområdet
          </note>
          <note>
            1996/97:12 Vissa justeringar i lagen om räntefördelning vid beskattning
            m.m.
          </note>
          <note>
            1996/97:14 Vissa punktskattefrågor
          </note>
          <note>
            1996/97:17 Skattereduktion för fastighetsskatt i vissa fall
          </note>
          <note>
            1996/97:18 Vissa företagsskattefrågor
          </note>
          <note>
            1996/97:19 Beskattning av bilförmån, m.m.
          </note>
          <note>
            1996/97:21 Nedsättning av socialavgifter, m.m.
          </note>
          <note>
            1996/97:27 Läkemedelsförmåner och läkemedelsförsörjning m.m.
          </note>
          <note>
            1996/97:28 Kriterier för rätt till ersättning i form av sjukpenning
            och förtidspension
          </note>
          <note>
            1996/97:29 Höjning av koldioxidskatten för industrin och växthusnäringen
          </note>
          <note>
            1996/97:30 Hyresgästinflytande vid ombyggnad m.m.
          </note>
          <note>
            1996/97:32 Redovisning i ekonomiska föreningar och handelsbolag
            m.m.
          </note>
          <note>
            1996/97:33 Statens köp av färjetrafik till och från
          </note>
          <note>
            Gotland
          </note>
          <note>
            5 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 19 september
          </note>
          <note>
            1996/97:3 av Chatrine Pålsson (kd) till miljöministern
          </note>
          <note>
            Nötöfjärden - även kallad Kyrkfjärden
          </note>
          <note>
            1996/97:4 av Monica Green (s) till kommunikationsministern
          </note>
          <note>
            Internet
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 24 september.
          </note>
          <note>
            6 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 19 september
          </note>
          <note>
            1996/97:6 av Rune Berglund (s) till jordbruksministern
          </note>
          <note>
            Försäljningar av skogsfastigheter inom samernas renbetesområde
          </note>
          <note>
            1996/97:7 av Lena Klevenås (s) till justitieministern
          </note>
          <note>
            Domstolsväsendets organisation
          </note>
          <note>
            den 20 september
          </note>
          <note>
            1996/97:8 av Marie Wilén (c) till statsministern
          </note>
          <note>
            Representationen i offentliga utredningar och kommittéer
          </note>
          <note>
            1996/97:9 av Maggi Mikaelsson (v) till miljöministern
          </note>
          <note>
            EU:s stöd till miljöorganisationer
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 24 september.
          </note>
          <note>
            7 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit
          </note>
          <note>
            den 19 september
          </note>
          <note>
            1995/96:695 av Britt-Marie Danestig-Olofsson (v)
          </note>
          <note>
            till arbetsmarknadsministern
          </note>
          <note>
            Arbetslösheten bland deltidsarbetande
          </note>
          <note>
            1995/96:696 av Bengt Hurtig (v) till arbetsmarknadsministern
          </note>
          <note>
            Uppsägningar vid Samhall
          </note>
          <note>
            den 20 september
          </note>
          <note>
            1995/96:703 av Carina Hägg (s) till näringsministern
          </note>
          <note>
            Naturgasledning från Nordafrika till Europa
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 24 september.
          </note>
          <note>
            8 § Kammaren åtskildes kl. 14.01.
          </note>
        </div>
      </body>
    </text>
  </TEI>
</teiCorpus>
