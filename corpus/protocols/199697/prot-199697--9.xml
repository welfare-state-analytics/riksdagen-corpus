<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--9</head>
          <docDate when="1996-10-03">1996-10-03</docDate>
        </div>
      </front>
      <body>
        <div>
          <note>
            14.00 - 14.53
          </note>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 27 september.
          </note>
          <note>
            2 § Svar på interpellation 1996/97:1 om vårdens resurser
          </note>
          <note type="speaker">
            Anf. 1 Socialminister MARGOT WALLSTRÖM (s):
          </note>
          <note>
            Herr talman! Chatrine Pålsson har frågat mig om statsministern
            är beredd att agera för att sjuk- och hälsovården skall få en
            ekonomisk särställning så att den direkta sjukvården prioriteras
            framför annan verksamhet och därmed garanterar alla medborgare
            den vård och omsorg som de har rätt att kräva enligt den gällande
            hälso- och sjukvårdslagen. Arbetet inom regeringskansliet är så
            fördelat att det är jag som skall svara på interpellationen.
          </note>
          <note>
            Regeringen har i budgetpropositionen för år 1997
          </note>
          <note>
            behandlat frågan om hälso- och sjukvårdens framtida resursbehov.
            Som framgår av propositionen har regeringen fått del av uppgifter
            som tyder på att det framöver kan uppstå svårigheter att klara
            hälso- och sjukvårdens resursbehov bl.a. därför att antalet äldre
            i befolkningen ökar. Vi framhåller i propositionen att vi ser
            med oro på den situation som kan uppstå om resursbehov och intäkter
            utvecklas i enlighet med de uppgifter som framförts och att det
            finns skäl att ha beredskap för att möta eventuella ökade resursbehov.
          </note>
          <note>
            Ett av de främsta och viktigaste samhällsåtagandena framöver
            är att klara de kommande resursbehoven inom hälso- och sjukvården.
            Debatten om hur vi skall kunna garantera alla medborgare den vård
            och omsorg som de har rätt till enligt hälso- och sjukvårdslagen
            är angelägen att föra. Det är dock viktigt att denna diskussion
            inte enbart handlar om resurstillskott och bevarandet av nuvarande
            vårdstrukturer. En konstruktiv diskussion om hur vi i framtiden
            skall kunna ge en rättvis vård måste vara framåtsyftande och ta
            till vara de nya möjligheter som ständigt skapas genom bl.a. den
            snabba medicintekniska utvecklingen inom hälso- och sjukvården.
          </note>
          <note>
            Det finns i dag rapporter som visar att de tillgängliga resurserna
            inom hälso- och sjukvården inte utnyttjas optimalt. Det gäller
            exempelvis viss behandling som för närvarande ges och som har
            lågt eller oklart medicinskt värde. Dessutom måste de möjligheter
            till effektivare resursutnyttjande som finns tas till vara genom
            effektivare rehabiliteringsinsatser.
          </note>
          <note>
            Det är också viktigt att ta till vara den i vissa delar dåligt
            utnyttjade resurs som hälso- och sjukvårdspersonalen utgör. Genom
            att satsa mer på personalens kompetens och utvecklingsmöjligheter
            går det att förbättra såväl bemötandet av patienten som resursutnyttjande
            och vårdens kvalitet i stort.
          </note>
          <note>
            Jag är övertygad om att vi genom klokare utnyttjande av såväl
            personal som behandlingsmetoder m.m. kan få ut mer vård för pengarna
            och därmed skapa en bättre och effektivare hälso- och sjukvård.
          </note>
          <note>
            En framtida hälso- och sjukvård som är rättvis och av hög kvalitet
            finner man inte genom att titta bakåt på gårdagens hälso- och
            sjukvårdsstrukturer utan det krävs tänkande i helt nya banor.
            Det är viktigt att framöver debattera resursbehoven inom hälso-
            och sjukvården - men låt debatten om framtidens sjukvård handla
            om framtidens lösningar och inte om gårdagens.
          </note>
          <note>
            Jag och den förra socialministern har vid tidigare frågestund
            och interpellationsdebatt med Chatrine
          </note>
          <note>
            Pålsson och Alf Svensson framhållit att Kommittén om hälso- och
            sjukvårdens finansiering och organisation (HSU 2000) under hösten
            kommer att lämna ett delbetänkande om hälso- och sjukvårdens framtida
            resursbehov till regeringen. Som framgår av budgetpropositionen
            har regeringen för avsikt att snarast återkomma till riksdagen
            med sina överväganden med anledning av kommitténs delbetänkande.
          </note>
          <note>
            Som svar på Chatrine Pålssons fråga vill jag avslutningsvis framhålla
            följande. Skulle det mot den bakgrund som jag nu redogjort för
            visa sig att åtgärder ändå behöver vidtas av regeringen för att
            målen i hälso- och sjukvårdslagen skall kunna uppnås kommer jag
            självfallet att ta sådana initiativ. Låt mig vidare understryka
            att det är landsting och kommuner som enligt hälso- och sjukvårdslagen
            har ansvaret för att göra nödvändiga resursavvägningar. I de fall
            ekonomiska neddragningar måste genomföras måste dessa beslut grundas
            på ett väl genomtänkt beslutsunderlag så att inte målen i hälso-
            och sjukvårdslagen äventyras. Det är angeläget att myndigheter
            m.fl., som har till uppgift att bedriva tillsyn, uppföljning och
            utvärdering inom hälso- och sjukvård samt inom omsorg, noggrant
            följer hur detta sker.
          </note>
          <note type="speaker">
            Anf. 2 CHATRINE PÅLSSON (kd):
          </note>
          <note>
            Herr talman! Jag vill börja med att ändå tacka för det svar som
            socialministern har lämnat. Jag känner mig inte nöjd, och det
            föranleder mig att göra några kommentarer.
          </note>
          <note>
            Socialministern säger att det kan uppstå svårigheter framöver.
            Det är vi överens om. Vi vet att det kommer att uppstå svårigheter
            därför att det behövs ett ökat resurstillskott.
          </note>
          <note>
            Men det räcker inte att en regering skriver att man är orolig
            över situationen i framtiden. Man måste också göra någonting åt
            den. Ord och handling måste stämma överens.
          </note>
          <note>
            Herr talman! När jag under veckan tog del av siffror när det
            gällde vårdköer blev jag skrämd. På oerhört många orter i vårt
            land lever man inte upp till vårdgarantin om tre månader. Jag
            tänkte ta upp några exempel på detta.
          </note>
          <note>
            Vid Östra sjukhuset i Göteborg fick man i augusti vänta 78 veckor
            på en gallstensoperation. I Östersund var väntetiden 64 veckor,
            och i Sala var den 104
          </note>
          <note>
            veckor. På Danderyds sjukhus i Stockholm var väntetiden för en
            höftledsoperation vid samma tidpunkt 64
          </note>
          <note>
            veckor. Vid Sahlgrenska sjukhuset i Göteborg var väntetiden för
            samma åkomma 65 veckor.
          </note>
          <note>
            Jag känner mig inte nöjd med detta. Tvärtom skäms jag över att
            det är så här. Samtidigt vet vi att väldigt många äldre inte får
            den omsorg som de behöver. Min fråga är då: Vilka signaler vill
            socialministern och den socialdemokratiska regeringen ha för att
            de skall förstå att det är allvar?
          </note>
          <note>
            Den förra borgerliga regeringen införde faktiskt vårdgarantin,
            inte för att det skulle finnas några bra skrivningar på ett papper
            utan för att enskilda människor skulle få nytta av den. Min övertygelse
            är att det inte finns någon som tjänar på långa vårdköer. Alla
            förlorar - ekonomiskt, medicinskt, psykiskt och samhälleligt.
            Detta måste vi göra någonting åt.
          </note>
          <note>
            Socialministern säger att sjukvården inte utnyttjar sina resurser
            optimalt. Det låter nästan som ett hån mot sjukvårdspersonalen.
            Vi har skurit ned så oerhört mycket inom landstingens verksamhet
            under de senaste året. I en notis i Dagens Nyheter av i dag fanns
            det en notis om att landstinget har minskat sin personal med 38
            500 personer. Av dessa har 20 000 personer gått över till kommunens
            hemtjänst. Det är alltså
          </note>
          <note>
            18 500 personer som har fått sluta. Sedan säger man att resurserna
            inte utnyttjas optimalt! Enligt alla prognoser kommer personalen
            i framtiden att minskas med ytterligare 30 000 personer. Hur skall
            det bli med de människor som är i behov av vård?
          </note>
          <note>
            Jag vill också fråga socialministern vad som är bakgrunden till
            påståendet att det är den verksamhet som är av lågt eller oklart
            medicinskt värde som skall ses över. Vilken verksamhet åsyftar
            Margot Wallström?
          </note>
          <note>
            Herr talman! Jag skulle alltså vilja ha ytterligare förtydliganden.
            Jag hoppas att socialministern kan ge mig och framför allt svenska
            folket sådana. Vårdpersonalen kämpar i dag hårt och har det tufft.
            Jag undrar också: Vilka ytterligare signaler behöver socialministern
            för att hon skall förstå att situation i dag inom sjukvården är
            allvarlig?
          </note>
          <note type="speaker">
            Anf. 3 BO KÖNBERG (fp):
          </note>
          <note>
            Herr talman! Jag har lyssnat noga och med intresse på socialministerns
            svar på de mycket berättigade frågor som Chatrine Pålsson har
            ställt. En reflexion som man gör är att tongångarna är väldigt
            annorlunda nu när socialdemokraterna befinner sig i regeringsställning
            än vad tongångarna var då de befann sig i opposition och inte
            minst än i den förra valrörelsen.
          </note>
          <note>
            Ett av huvudskälen för att man skulle byta regering var då att
            det skulle bli en regering som satte stopp för de otäcka borgerliga
            nedskärningarna i kommuner och landsting.
          </note>
          <note>
            Vi befinner oss nu i en situation där sjukvården får allt svårare
            att klara av sina uppgifter. Vi vet att vi har en socialdemokratisk
            ledning i landet och att socialdemokraterna sitter i ledning för
            25 av 26 sjukvårdshuvudmän. Så var ansvaret ligger för det som
            kommer att hända under mandatperioden är väl ganska uppenbart.
          </note>
          <note>
            Chatrine Pålsson har redan varit inne på frågan om de växande
            köerna, och vi kan nästan dagligen vi läsa i tidningar runt om
            i landet om hur man får vänta allt längre på angelägna operationer.
          </note>
          <note>
            Vi befinner oss i ett svårt ekonomiskt läge, det vet vi alla.
            Därför är det naturligtvis angeläget att ta till vara de resurser
            som finns på allra bästa sätt. Ett sådant sätt uppfanns ju redan
            i mitten på 80-talet, då kloka politiker i Bohuslandstinget sade
            att det var bättre att ta pengar till aktiv sjukvård, operationer
            och behandlingar, än till passiv sjukskrivning, förtidspensioner
            m.m. Den s.k. Bohusmodellen föddes, där tanken var att pengar
            skulle föras över från ett område till ett annat.
          </note>
          <note>
            Det dröjde många år tills man fick gehör från Socialdemokraterna
            på denna punkt. Flera av statsrådets föregångare med samma partifärg
            kämpade emot denna förändring i slutet på 80-talet. Men till slut
            blev den av. Man har alltså kunnat föra över drygt 400
          </note>
          <note>
            miljoner kronor under ett antal år för att få bort köerna.
          </note>
          <note>
            Vår slutsats från Folkpartiets sida, när vi i våras såg på problemet
            med de växande vårdköerna, var att det uppenbarligen behövdes
            mer resurser och inte mindre resurser. Förutom de uppgifter som
            vi själva hade fått tyckte vi oss kunna inhämta att de utvärderingar
            som var beställda av det socialdemokratiska
          </note>
          <note>
            Socialdepartementet tydde på att dessa pengar var precis så värdefulla
            som landstingspolitiker och personer i försäkringskassornas styrelser
            hade bedömt det. Därför drog vi slutsatsen att anslaget till detta
            konto skulle öka. Regeringen har dragit motsatt slutsats.
          </note>
          <note>
            Frågan är om statsrådet även nu i höst har samma uppfattning
            som framfördes i samband med vårbudgeten och som tyvärr också
            finns med i budgetförslaget, nämligen att detta anslag i stället
            bör minska. I så fall skulle jag för egen del, och säkert många
            fler, vilja ha en motivering till att så har skett.
          </note>
          <note>
            Min andra fråga, som jag har ställt till statsrådets föregångare
            och även till statsrådet, då med viss förståelse för att frågan
            ställdes i början av ansvarsperioden, är mycket enkel. När räknar
            statsrådet med att köerna skall vara så pass hanterliga som de
            var när
          </note>
          <note>
            Socialdemokraterna tog över ansvaret?
          </note>
          <note type="speaker">
            Anf. 4 MARGARETA E NORDENVALL (m):
          </note>
          <note>
            Herr talman! Jag vill börja med att tacka Chatrine
          </note>
          <note>
            Pålsson, som har väckt denna viktiga fråga mitt i vår motionsperiod.
          </note>
          <note>
            Socialministern skriver i interpellationssvaret att debatten
            om hur alla medborgare skall garanteras sjukvård är angelägen
            att föra. Men debatten har ju förts länge, både i och utanför
            riksdagen. Räcker det att debattera? Krävs det inte handling?
          </note>
          <note>
            Socialministern tar vidare upp behovet av att ta till vara den
            dåligt utnyttjade resurs som personalen i sjukvården utgör och
            behovet av att satsa mer på kompetens och utvecklingsmöjlighet
            för personalen.
          </note>
          <note>
            Jag förstår faktiskt inte vad socialministern menar och önskar
            få en förklaring till detta.
          </note>
          <note>
            Jag tycker inte att man i dagens läge skall underskatta den personal
            som sliter hårt i vården. Personalen arbetar till låga löner.
            Många är på väg att bli utbrända. Hänvisade, som de är, till en
            arbetsgivare kan de snarast betecknas som en form av gisslan.
          </note>
          <note>
            Nu har Margot Wallström, glädjande nog, i Finanstidningen uttryckt
            behovet av fler privata vårdgivare. Då undrar jag hur socialministern
            avser att stimulera detta. Hur skall spelreglerna i sjukvården
            ändras för att möjliggöra alternativ i praktiken?
          </note>
          <note>
            Jag kan också notera att socialministern än en gång hänvisar
            till HSU 2000, den parlamentariska utredningen om sjukvården -
            en utredning som har pågått i flera år och vars snäva direktiv
            inte erbjuder ett nytänkande i vården. Jag förstår faktiskt inte
            hur socialministern menar att en konstruktiv diskussion skall
            föras om sjukvårdens resurser, när utredningen redan från början
            är strypt.
          </note>
          <note>
            Som ett exempel på hur nedskärningarna i vården kan te sig vill
            jag nämna vad som händer i Stockholms län. Vårdköerna växer för
            varje dag som går. I
          </note>
          <note>
            dag står mer än 9 000 människor i kö i väntan på operation eller
            medicinsk behandling som har utlovats att utföras inom tre månader
            - detta innan effekterna av nedläggningar av två akutsjukhus har
            slagit igenom och innan nedskärningarna inom sjukvården, motsvarande
            3 miljarder kronor, har påbörjats. Det är ytterligare 6 000 vårdanställda
            som får sluta.
          </note>
          <note>
            Jag vill upprepa min frågor: Räcker det att debattera sjukvård?
            Krävs det inte handling nu? Hur skall
          </note>
          <note>
            HSU 2000 kunna lösa krisen i sjukvården, när snäva direktiv redan
            från början omöjliggör ett nytänkande?
          </note>
          <note>
            Det är ju faktiskt ett nytänkande som Margot
          </note>
          <note>
            Wallström efterlyser i interpellationssvaret. Men då måste ju
            HSU-direktiven ändras.
          </note>
          <note type="speaker">
            Anf. 5 Socialminister MARGOT WALLSTRÖM (s):
          </note>
          <note>
            Herr talman! Nu pågår ett budgetarbete i kommunerna och landstingen.
            De ser att det kommer att bli väldigt tufft framöver, precis som
            vi har gjort när det gäller statens budget. Det är tuffa tider.
            Grundorsaken är förstås att vi har en så enormt hög arbetslöshet,
            vilket ger minskade skatteintäkter och minskade möjligheter att
            göra de förbättringar som vi vill göra för medborgarna och också
            för hälso- och sjukvården.
          </note>
          <note>
            Arbetslöshet i sig skapar dessutom ohälsa och större sociala
            klyftor.
          </note>
          <note>
            Då känner naturligtvis oppositionen att det här finns möjlighet
            att skära pipor i vassen i en debatt, där man ibland kan tänka:
            Oj, om man ändå fick vara en liten Guds ängel som satt vid sidan
            av och bara sade att detta är enkelt att fixa. Se till att ni
            ordnar det här!
          </note>
          <note>
            Politiker i alla landsting och kommuner försöker nu att ta ansvar
            för att utgifter och inkomster går ihop och försöker finna effektivare
            och bättre metoder för att långsiktigt kunna garantera en hälso-
            och sjukvård av hög kvalitet i hela landet. Detta är den stora
            och viktiga uppgiften just nu, och den tar de på största allvar.
            Vi träffar regelbundet både Kommunförbundet och Landstingsförbundet
            för att diskutera hur situationen ser ut, hur de bedömer läget
            framöver och hur vi skall kunna underlätta och hjälpa till.
          </note>
          <note>
            Kom inte och säg att inte regeringen tar dessa frågor på allvar!
            Tack Chatrine Pålsson för frågan om vilka signaler jag vill skicka
            ut! Jag vill nämligen till svenska folket säga att det som står
            högst på den politiska dagordningen är att se till att människor
            i
          </note>
          <note>
            Sverige inte skall behöva vara oroliga för att de inte skall
            få den vård och omsorg som de behöver och är berättigade till.
            Det är självklart att det är det allra viktigaste som vi kan göra.
            Men vi kan inte bara fantisera ihop pengar, utan vi måste först
            och främst se till att vi har sunda statsfinanser. Inte är väl
            välfärden och hälso- och sjukvården hjälpt av att vi har sönderkörda
            statsfinanser! Vi har nu lagt den första grunden och kan börja
            se att vi får kontroll över kostnaderna och ordning på statens
            budget. Det gör att vi nu kan börja diskutera hur det utrymme
            som därigenom skapas kan användas. För mig är det alldeles självklart
            att vi nu först och främst måste klara äldreomsorgen, för det
            är den riktigt svåra uppgiften. Av rent demografiska skäl kan
            vi också se att det är här framtidsutmaningen ligger. Äldreomsorgen
            tar också de största tillgångarna av hälso- och sjukvårdsapparaten
            i anspråk. Det är självklart så, att detta är den högsta prioritet
            som vi kan ge någon fråga.
          </note>
          <note>
            Margareta E Nordenvall kan väl tala med sina egna partivänner
            i Hälso- och sjukvårdsutredningen. Vi har nu haft en utredning
            som har utfört ett mycket gediget arbete med att kartlägga den
            demografiska utvecklingen, situationen i hälso- och sjukvården
            och de behov som kan komma att uppstå fram till år 2010.
          </note>
          <note>
            Skall vi lägga det åt sidan och säga att vi struntar i det arbete
            som utredningen under mycket lång tid har utfört. Utredningen
            har utfört ett utmärkt arbete, och vi skall behandla förslagen
            med den respekt som vi är vana vid att göra. Vi skall se till
            att utredningen får presentera sitt förslag för oss. Därefter
            kan vi diskutera hur vi kan handla utifrån de viktiga fakta och
            det underlag som de presenterar. Att göra något annat vore en
            skymf mot dem som under lång tid och på ett mycket seriöst sätt
            har arbetat i HSU. Jag hoppas att ni kan hålla med om att de har
            utfört ett gott arbete och att vi skall använda det på bästa sätt,
            så att svenska folket skall veta att detta också är regeringens
            högsta prioritet. Vi kommer på alla olika sätt att arbeta med
            detta.
          </note>
          <note>
            Jag ber att få återkomma till frågan om vårdgarantin.
          </note>
          <note type="speaker">
            Anf. 6 CHATRINE PÅLSSON (kd):
          </note>
          <note>
            Herr talman! Jag vill säga till socialministern att det var den
            socialdemokratiska gruppen som försenade HSU 2000 genom att trilskas
            och går ur. Det tycker jag är mycket beklagligt. Jag tycker också
            att det är väldigt viktigt att man är lyhörd för de synpunkter
            som kommer fram.
          </note>
          <note>
            Jag vill också säga att det är lätt att stå här och prata om
            siffror och om goda ambitioner. Kom ihåg att bakom dessa vårdköer
            finns det människor av kött och blod som dagligen mår dåligt av
            smärtor! I Aftonbladet den 25 augusti finns rubriken: "Operation?
          </note>
          <note>
            Ja, om ett år..." Där talas det om smärtor varje dag.
          </note>
          <note>
            Då blir det liksom en litet annan vikt när man träffar dessa
            människor, när man ser dem.
          </note>
          <note>
            Jag tycker att Margot Wallström gör ett fegt konstaterande. I
            sitt svar säger socialministern att man skall understryka att
            det är landsting och kommuner som enligt hälso- och sjukvårdslagen
            har ansvaret för att göra nödvändiga resursavvägningar. Hur skall
            de klara av det när de får så litet resurser att verkligen ordna
            sjukvården för? Man måste väl ta ett politiskt ansvar för att
            man stryper detta och inte säga att andra har ansvaret.
          </note>
          <note>
            Jag är glad om det verkligen stämmer i både ord och handling
            att socialdemokraterna tycker att vård och omsorg skall få en
            särställning. Jag uppfattade socialministern så. Det är jag naturligtvis
            glad för, och jag hoppas på resultat.
          </note>
          <note>
            Sedan vill jag säga att vi ju alla, varje parti, sitter och arbetar
            med våra budgetar. Även om vi har en svår ekonomisk situation
            så har vi pengar. Nu handlar det om hur vi kan prioritera våra
            egna resurser. Vi får väl se hur resultatet ser ut när alla partier
            har presenterat sina budgetar, men min ambition, och den kristdemokratiska
            ambitionen, är att avsätta mer resurser för människor som drabbas
            hårt av sjukdom.
          </note>
          <note>
            Jag vill fråga socialministern rakt upp och ned:
          </note>
          <note>
            Vilka åtgärder är socialministern beredd att vidta för att minska
            vårdköerna - om man nu tycker att detta är ett jättestort problem?
            Är socialministern verkligen beredd att göra någonting; att lägga
            fram en handlingsplan, att prata med försäkringskassan eller något?
          </note>
          <note>
            Detta måste ordnas!
          </note>
          <note type="speaker">
            Anf. 7 BO KÖNBERG (fp):
          </note>
          <note>
            Herr talman! Jag lyssnade till socialministern. Jag lyssnade
            förstås till hela hennes inlägg, men bl.a.
          </note>
          <note>
            lyssnade jag när hon talade om att oppositionen ägnar sig åt
            att skära pipor i vassen. Det lyssnade jag med stor respekt på.
            Socialministern representerar ju det parti i Sverige som är mästare
            i den branschen, så det är klart att vi lyssnar på synpunkter
            av den typen.
          </note>
          <note>
            Skämt åsido är det förstås bra att socialministern säger att
            dessa frågor skall tas på allvar, att de skall stå högst upp på
            listan och att man inte kan ägna sig åt att fantisera ihop pengar.
            Det senare var väl riktat till oss kan jag gissa. Då måste jag
            upprepa den fråga jag inte fick svar på förra gången: Om man nu
            har denna bild, om man har de värderingar som socialministern
            ger uttryck för, vad är det då som gör att man våren
          </note>
          <note>
            1996, när vårdköerna bara växer, drar slutsatsen att man skall
            dra in pengar som hittills har gått från försäkringskassan till
            landstingen för att korta köerna?
          </note>
          <note>
            Vad är det för mekanism som sätter i gång detta? Jag undrar vad
            är det som gör att man säger: Oj, nu ökar köerna - alltså måste
            vi minska ned på pengarna för att bekämpa dem! Hur är det tänkt?
            Hur hänger det ihop med att detta är allvar från regeringens sida
            och med att man sätter det högst på listan?
          </note>
          <note>
            Vi inom Folkpartiet drog den rakt motsatta slutsatsen. Vi såg
            köerna öka. Vi hörde att alla som sysslar med detta tyckte att
            det var en bra ordning att slussa passiva pengar till aktiva åtgärder,
            så vi föreslog i somras, eller t.o.m. i våras, en fördubbling
            av pengarna. Vi kommer att följa upp detta i det budgetförslag
            som vi kommer att lägga fram som reaktion på regeringens budget.
          </note>
          <note>
            Vi delar till fullo uppfattningen, och vi har drivit den i många
            år, att äldreomsorgen är den viktigaste frågan. När vi talar om
            vårdköer och operationer är det till helt övervägande del de äldre
            det handlar om.
          </note>
          <note>
            Det är äldre människor som står i köer till höftledsoperationer,
            det är äldre människor som står i köer till gråstarrsoperationer,
            det är huvudsakligen äldre människor som behöver galloperationer
            etc. Därför har vi föreslagit åtgärder.
          </note>
          <note>
            Till sist, herr talman, vill jag än en gång fråga: Vid ungefär
            vilken tidpunkt räknar socialministern med att köerna skall vara
            nere på samma nivå som när Socialdemokraterna tog över ansvaret?
          </note>
          <note type="speaker">
            Anf. 8 MARGARETA E NORDENVALL (m):
          </note>
          <note>
            Herr talman! Självfallet, Margot Wallström, gör
          </note>
          <note>
            HSU 2000 ett mycket gediget arbete. Det ifrågasätter jag inte.
            Jag ifrågasätter de snäva direktiv som Socialdemokraterna har
            givit denna utredning. Den borgerliga regeringen hade betydligt
            vidare direktiv för att föra en förutsättningslös diskussion om
            sjukvårdens framtid. Det är detta jag ifrågasätter. Jag klandrar
            inte utredningen, men jag ifrågasätter att Margot
          </note>
          <note>
            Wallström som socialminister inte själv gör något, utan ständigt
            hänvisar till en utredning.
          </note>
          <note>
            Det är ju så, som Chatrine Pålsson sade, att vårdköerna växer
            runt om i Sverige. Situationen börjar nästan te sig lika illa
            som i slutet av 1980-talet, när vi nästan dagligen kunde läsa
            rubriker på löpsedlarna om att patienter dör i köer i väntan på
            hjärtoperation.
          </note>
          <note>
            Det är ju så att sjuka och äldre patienter är svaga och har alltför
            fullt upp med sina egna sjukdomar för att kunna föra sin talan
            inom vården. Det är därför de hörs så litet trots den sjukvårdskris
            som råder. Men alla som har anknytning till sjukvården vet hur
            det är.
          </note>
          <note>
            Ett av problemen är att man nu gör besparingar närmast patienten,
            alltså på patienternas och personalens bekostnad, medan politiker
            och administration sitter kvar i orubbat bo. Det finns en hel
            del resurser inom sjukvården som inte kommer patienterna till
            godo.
          </note>
          <note>
            Därför efterlyser jag ett nytänkande inom vården. Hur kan man
            organisera sjukvården utifrån patientens behov, och hur kan man
            på bästa sätt samordna sjukvård, rehabilitering, sjukpenning och
            förtidspension?
          </note>
          <note>
            Jag vill upprepa mina frågor: Vad i handling vill socialministern
            göra för att förbättra patientens situation? Hur skall hälso-
            och sjukvårdslagen kunna uppfyllas?
          </note>
          <note type="speaker">
            Anf. 9 Socialminister MARGOT WALLSTRÖM (s):
          </note>
          <note>
            Herr talman! Margareta E Nordenvall har ytterst liten trovärdighet.
            Hon representerar ett parti som vill skära ned statens budget
            med avsevärt mycket mer pengar än vad som har diskuterats hittills.
            Hur det kommer att drabba patienter och andra medborgare i det
            här landet vill man från Moderaternas sida tala tyst om. Det nytänkande
            Margareta E Nordenvall efterlyser exemplifierar hon själv med
            att ta fram mycket välkända, beprövade recept som att man skall
            privatisera mer eller ha privata försäkringslösningar.
          </note>
          <note>
            Det har redan prövats i många länder, och vi vet att det faktiskt
            mer eller mindre har lett till sociala katastrofer. Inte heller
            det är trovärdigt.
          </note>
          <note>
            Jag vill kommentera några saker. Först vill jag ta upp vårdgarantin
            och detta med att bekämpa köerna.
          </note>
          <note>
            Det är inte bra att köerna växer. Till en del kan man hitta förklaringen
            i sjuksköterskestrejken. Den har spelat en viktig roll, men det
            är förstås inte den enda anledningen. Det vi gör nu är att vi
            sitter i förhandlingar om de s.k. Dagmarpengarna. Vi skall komma
            ihåg att det är ungefär 1 % av de pengar som sammanlagt går till
            hälso- och sjukvården i Sverige i dag som vi då ägnar väldigt
            mycket tid och energi åt.
          </note>
          <note>
            När det gäller rehabiliteringspengarna har det funnits en hel
            del synpunkter. Det är viktigt att vi, när vi har pengar att dela
            ut också från statens sida, eller pengar som vi för över till
            landstingen, ser till att dessa används på allra bästa sätt. Det
            finns en del att göra när det gäller att se över hur dessa pengar
            har använts och när det gäller att se till att vi verkligen når
            ut på det sätt som vi vill.
          </note>
          <note>
            Vi pratar just nu med Landstingsförbundet om hur en modern vårdgaranti
            skall se ut. Det finns många knepigheter med hur man mäter köerna.
            Jag har många exempel från mitt eget hemlandsting. Det ser väldigt
            olika ut i landet, det skall vi också påminna oss. Det är lätt
            att ta till ett Stockholmsperspektiv, men så behöver det inte
            se ut i resten av landet. Det ser väldigt olika ut. Stockholm
            är förmodligen naturligtvis oerhört hårt drabbat, och där blir
            det extra tydligt.
          </note>
          <note>
            Man kan komma mycket snabbt till en operation på ett sjukhus
            i Säffle eller Torsby, men många väljer att i stället stå i kö
            under lång tid för att få komma till operation i Karlstad. Därför
            är det knepigt att säga att detta är det enda måttet för hur det
            står till i hälsooch sjukvården. Detta är nu föremål för våra
            diskussioner kring Dagmarpengarna. Hur skall vi se till att få
            undan köerna och att öka tillgängligheten? Helst skall vi göra
            det på ett sätt som är litet mer långtgående än att bara räkna
            upp ett tiotal diagnoser och säga att det just är de som skall
            gå före allt annat. Hur skall vi underlätta bättre prioriteringar
            så att det verkligen blir efter behov? Detta pågår för närvarande.
            Självklart skall vi se till att vi får bort köerna. Det måste
            vi göra ihop med dem som skall utföra hälso- och sjukvårdsarbetet.
          </note>
          <note>
            Jag tycker att man har underskattat personalens roll. Jag ställer
            mig på personalens sida i det här viktiga arbetet. Jag menar att
            man ibland har varit okänslig när det gäller att ta med personalen
            i den förändringsprocess som skall ske. Framför allt måste vi
            rusta personalen. Vi måste ge personalen de bästa verktygen.
          </note>
          <note>
            En läkare sade i går, då vi pratade om kvalitetsregister, att
            det är precis som med den som skall hugga mycket ved och som inte
            tycker sig ha tid att slipa yxan. Vi måste se till att hjälp ges
            med att slipa yxan
          </note>
          <note>
            - det här låter förstås hemskt i hälso- och sjukvården.
          </note>
          <note>
            I alla fall gäller det att se till att man har de bästa verktygen.
            Det gäller lika mycket utbildningsinsatser, fortbildning och människors
            möjlighet att känna delaktighet. Många upplever sig vara i en
            sorts kris därför att de inte fått vara med och således inte tas
            i anspråk. Jag tycker att ni tolkar detta på ett helt motsatt
            och felaktigt sätt. Självklart skall vi ha med de här människorna.
          </note>
          <note>
            Kan man ha mera vittgående direktiv än vad HSU
          </note>
          <note>
            haft? Det gäller ju att tala om för oss hur resursbehoven kommer
            att se ut fram till år 2010 och att lämna förslag till åtgärder.
            Självklart måste vi diskutera utifrån de förslagen.
          </note>
          <note type="speaker">
            Anf. 10 CHATRINE PÅLSSON (kd):
          </note>
          <note>
            Herr talman! Den socialdemokratiska regeringen minskar ju pengarna
            till sjukvården. Därför är det kanske litet svårt att prata om
            att man vill ge mera resurser för att kapa köerna. Detta är svårt,
            men jag är väldigt glad över att det är på gång. Jag är också
            glad över att just den viktiga frågan fått utgöra den första interpellationsdebatten
            under det här riksmötet. Denna fråga är avgörande för hela vårt
            välfärdssamhälle i framtiden.
          </note>
          <note>
            Om inte vi olika politiska företrädare tillsammans ser till att
            mera resurser kommer till vården är jag rädd att sjukvården och
            den tryggheten havererar. Jag vill inte måla upp en mörk bild,
            men jag anser mig ha så pass på fötterna att jag kan säga att
            det är ytterligt bekymmersamt runt om i landet. Jag vet att den
            personal som kämpar varenda dag känner sig negligerad.
          </note>
          <note>
            Många bland personalen vet att nu är smärtgränsen nådd, men vi
            tar ingen hänsyn till det.
          </note>
          <note>
            Jag vill också beröra frågan om arbetslösheten, som Margot Wallström
            tog upp. Den frågan är jätteviktig. Den är en avgörande faktor
            för vårt samhälle.
          </note>
          <note>
            Men hur kan den socialdemokratiska regeringen acceptera att 30
            000 välutbildade människor går ut i arbetslöshet? Jag förstår
            inte hur det fungerar. Om man tycker att det här är viktigt och
            vet att vårdinsatserna behövs och om man värnar dem, hur kan man
            då öppet se vad som sker. Vi har redan, som jag sade i mitt första
            inlägg, permitterat väldigt många människor. Många av dem har
            inget annat arbete att gå till.
          </note>
          <note>
            Jag hoppas verkligen att den här interpellationsdebatten mynnar
            ut i något, så att det inte bara blir ett samtal mellan oss. Vi
            kristdemokrater - jag tror att det också gäller mina kolleger
            här - vill verkligen vara med, så att det blir en konstruktiv
            lösning. Denna fråga är för allvarlig för att bara användas för
            konfrontation. Tillsammans måste vi försöka göra något här, med
            respekt för varandras utgångspunkter!
          </note>
          <note type="speaker">
            Anf. 11 Socialminister MARGOT WALLSTRÖM (s):
          </note>
          <note>
            Herr talman! På den sista punkten är vi alldeles överens. Vi
            i regeringen vill naturligtvis inte heller att personal inom vård
            och omsorg skall sägas upp. Utgångspunkten måste vara behoven
            av vård och omsorg. Vi kan se att de växer stadigt under åren
            framöver. Det är alldeles särskilt tydligt när det gäller äldreomsorgen.
            Jag vill nog påstå att trycket faktiskt blir allra störst på kommunerna.
          </note>
          <note>
            Det är alltid svårt att ge en helt rättvis och nyanserad bild
            av verkligheten. Om man pratar med läkarkåren och personalen vill
            de samtidigt framhålla att vi i
          </note>
          <note>
            Sverige har en god vård. Vi vill inte oroa våra patienter och
            påstå att det är fråga om en sorts kris eller att vi skulle vara
            jämförbara med Turkiet, vilket jag har hört. Det är naturligtvis
            fullständigt absurt.
          </note>
          <note>
            Sverige har god hälso- och sjukvård, men vi kan se att behoven
            ökar och att de ser annorlunda ut.
          </note>
          <note>
            Samtidigt sker en stor strukturförändring. Man går från slutenvård
            till öppenvård. Man går över till mer av dagkirurgi. Man använder
            sig av nya medicintekniska metoder. Vi vet mycket om detta, eftersom
            vi har lärt oss en hel del om detta. Det är viktigt att vi använder
            t.ex. SPU, som just utvärderar medicintekniska metoder, och kan
            säga att vi inte har ett optimalt resursutnyttjande. Vi vet att
            det finns en behandling som inte ger mätbara resultat eller som
            är onödiga insatser. Vi skall jobba med det och fortsätta med
            kvalitetsregister. Vi skall också fortsätta med de strukturförändringar
            som vi kan se pekar framåt.
          </note>
          <note>
            Informationstekniken ger också helt nya möjligheter. Det händer,
            kan man höra, att folk har läst om sin sjukdom på Internet eller
            träffat andra patienter genom Internet. De patienterna får undervisa
            sin läkare, därför att de har lärt sig mer än vad läkarkåren kan.
          </note>
          <note>
            Det är klart att det öppnas en mängd nya möjligheter.
          </note>
          <note>
            Mitt i allt detta känner man att här har vi en tung börda att
            bära just nu och att det är ett verkligt viktigt jobb som utförs.
          </note>
          <note>
            Vi säger återigen: Självklart skall vi i regeringen se till att
            det blir ett stöd. Sedan 1993 har det varit nominellt oförändrade
            statsbidrag. Dessutom skall vi komma ihåg att då det var som mest
            debatt om bristerna i sjukvården hade resurserna till sjukvården
            ökat med 75 % under en tjugoårsperiod.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 1996/97:7 om nazism och kommunism
          </note>
          <note type="speaker">
            Anf. 12 Justitieminister LAILA FREIVALDS (s):
          </note>
          <note>
            Herr talman! Sten Andersson (m) har frågat mig vilka åtgärder
            jag är beredd att vidta i avsikt att informera om de "ohyggligheter
            kommunismen åstadkommit".
          </note>
          <note>
            Av Sten Anderssons motivering framgår att frågan ställs mot bakgrund
            av att det i Sverige i dag bedrivs
          </note>
          <note>
            "stora kampanjer" mot nazistiska idéer och åsikter men däremot
            inga kampanjer mot kommunismen.
          </note>
          <note>
            En av demokratins grundvalar är den fria åsiktsbildningen. Denna
            säkerställs genom bl.a. yttrandefrihet, mötes- och demonstrationsfrihet
            samt föreningsfrihet. Dessa friheter skyddas genom våra grundlagar,
          </note>
          <note>
            Europakonventionen och andra internationella konventioner om
            mänskliga rättigheter.
          </note>
          <note>
            Som Sten Andersson känner till är det inte möjligt för staten
            att ingripa mot åsikter som sådana, hur förhatliga man än anser
            de vara. Däremot kan och bör vi ingripa mot yttringar av vissa
            åsikter, i den mån dessa inte kan tillåtas i ett demokratiskt
            samhälle.
          </note>
          <note>
            Sådana ingripanden sker också, exempelvis inom ramen för straffbestämmelsen
            om hets mot folkgrupp.
          </note>
          <note>
            Yttrandefriheten måste således utövas med respekt för den grundläggande
            demokratiska principen om människors lika värde och bör inte kunna
            åberopas till skydd för att öppet uttala sin missaktning för exempelvis
            vissa folkgrupper.
          </note>
          <note>
            Genom bestämmelsen om hets mot folkgrupp, som återfinns såväl
            i brottsbalken som i tryckfrihetsförordningen och genom hänvisning
            i yttrandefrihetsgrundlagen, har en gräns dragits för yttrandefriheten.
          </note>
          <note>
            Bestämmelsen är central inom lagstiftningen mot rasism och liknande.
            Den förbjuder i stort sett samtliga yttranden med sådan innebörd.
            Detta gäller oavsett om yttrandet har skett muntligen, i tryckt
            skrift, i andra medier eller på annat sätt. För straffbarhet förutsätts
            inte att yttrandet har spritts bland allmänheten, utan det räcker
            med att det sker i en mindre krets.
          </note>
          <note>
            Bestämmelsen om hets mot folkgrupp tar endast sikte på själva
            yttrandet och den som sprider yttrandet. En viss ideologi, ett
            parti eller en organisation kan inte förklaras olaglig med stöd
            av bestämmelsen. Att vara medlem i en viss sammanslutning eller
            på annat sätt bekänna sig till en rasistisk eller främlingsfientlig
            ideologi är inte heller straffbart.
          </note>
          <note>
            Jag vill i detta sammanhang passa på att nämna två olika ärenden
            som för närvarande handläggs inom
          </note>
          <note>
            Justitiedepartementet som ett led i kampen mot rasism och främlingsfientlighet.
          </note>
          <note>
            Till att börja med har, mot bakgrund av senare tids ökade användning
            av bl.a. nazistiska symboler som ett uttryck för rasism och främlingsfientlighet,
            en översyn gjorts av lagen om förbud mot politiska uniformer.
          </note>
          <note>
            Det föreslås att den lagen skall upphävas och ersättas med en
            ny straffbestämmelse i brottsbalken. Enligt denna skall det vara
            straffbart att, på ett sätt som är ägnat att väcka anstöt, offentligt
            bära eller annars offentligt bruka hakkors eller andra sådana
            symboler som kan förknippas med allvarlig förföljelse av folkgrupp
            eller annan sådan grupp av personer på grund av ras, hudfärg,
            nationellt eller etniskt ursprung eller trosbekännelse. Bestämmelsen
            skall endast gälla sådana fall som inte redan är straffbara enligt
            16 kap. 8
          </note>
          <note>
            § brottsbalken såsom hets mot folkgrupp.
          </note>
          <note>
            Vidare pågår, i anledning av några under senare tid uppmärksammade
            arrangemang, en översyn av de regler som gäller för polisens möjligheter
            att ingripa vid demonstrationer och andra möten. Vid översynen
            kommer bl.a. att granskas möjligheten att vid tillståndsprövningen
            väga in risken för att brottsliga gärningar kan begås, exempelvis
            våldsamt upplopp eller hets mot folkgrupp.
          </note>
          <note>
            Genom historien har det begåtts - och det begås fortfarande -
            ohyggliga grymheter i olika sammanhang och under täckmantel av
            de mest skiftande ideologier.
          </note>
          <note>
            Det finns självfallet anledning att generellt, på ett politiskt
            plan, aktivt verka mot ideologier som i sina praktiska yttringar
            visar sig brista i respekt för fundamentala demokratiska värden.
            Såväl nazismen som kommunismen utgör exempel på detta.
          </note>
          <note>
            Jag hoppas verkligen att Sten Anderssons fråga inte är föranledd
            av att han tycker att svenska folket agerar för mycket mot nazismen.
          </note>
          <note>
            När utövandet av sådana ideologier tar sig uttryck i hets mot
            folkgrupp och öppen rasism och främlingsfientlighet är det dock
            regeringens skyldighet att ingripa med direkta åtgärder. Det är
            mot denna bakgrund som regeringens åtgärder mot rasism under den
            senaste tiden skall bedömas. Det som Sten Andersson uppfattar
            som en kampanj mot nazismen är, såvitt gäller regeringens insatser,
            åtgärder som riktar sig mot rasismen som sådan, oavsett vilken
            ideologisk täckmantel den ikläder sig.
          </note>
          <note>
            Det är emellertid inte regeringens uppgift att bedriva sådana
            kampanjer som Sten Andersson efterfrågar. Svaret på Sten Anderssons
            fråga är alltså att jag inte avser att vidta några åtgärder i
            den riktning som
          </note>
          <note>
            Sten Andersson åsyftar.
          </note>
          <note>
            Däremot har jag personligen ofta anledning att minnas och erinra
            om hur folken i t.ex. Baltikum drabbades av såväl nazistiskt som
            kommunistiskt förtryck.
          </note>
          <note type="speaker">
            Anf. 13 STEN ANDERSSON (m):
          </note>
          <note>
            Herr talman! Jag har givetvis aldrig ställt mig bakom uppfattningen
            att man skall ingripa mot åsikter, däremot skall man verbalt angripa
            och kritisera människofientliga ideologier.
          </note>
          <note>
            Det är egentligen ett erkännande i svaret att kommunismen i praktiken
            faktiskt begått exakt likadana grymheter och, vad gäller antalet
            mord, t.o.m. värre än nazismen. Jag förstår att man angriper nazismen
            på olika sätt. Alla människor som kan tänka borde vara överens
            om den monumentala grymhet och brutalitet som nazismen har stått
            för. Däremot är jag tveksam till de metoder som vi i dagens Sverige
            använder för att upplysa om farhågorna beträffande nazismen. Jag
            tror att vi gör dem betydligt större än vad de är och framför
            allt vad de förtjänar. Medierna skapar ett intresse som jag menar
            inte finns. När ett antal skinnhuvuden, som man närmast kan jämföra
            med amöban vad gäller intelligensen - egentligen är det orättvist
            mot amöban - har en konsert på en gård ute på landet kommer alla
            TV-kanaler och polisen beordrar extra folk för att bevaka dem.
            Det är exakt vad de vill ha.
          </note>
          <note>
            Det målet hjälper vi på olika sätt dem att uppnå.
          </note>
          <note>
            Likadant är det när nazisterna demonstrerar. Då har vi motdemonstrationer,
            där motdemonstranterna använder våld. Det är inte det mest smarta
            sättet. Man agerar precis rakt emot sitt syfte. Jag är inte heller
            säker på att alla i motdemonstrationerna kan stava till ordet
            demokrati.
          </note>
          <note>
            Herr talman! Kommunisterna har enligt olika uppgifter under sin
            tid vid makten i det forna Sovjetunionen tagit livet av mellan
            20 och 40 miljoner människor. Överallt där de haft makten har
            man i praktiken begått enorma brott mot människor och mänskliga
            rättigheter. Därför blir jag förvånad när
          </note>
          <note>
            Sveriges kommunister kritiserar nazismen. Det är verkligen att
            göra bocken till trädgårdsmästare.
          </note>
          <note>
            Kommunister i dagens Sverige konkurrerar, herr talman, med Judas
            Iskariot, därför att man inte erkänner att man varit med i något
            kommunistiskt parti. Det förvånar mig mycket att ledande personer
            i denna kammare, som nu skall vara med och fatta svåra beslut,
            inte vet om att de en gång var med i en kommunistisk rörelse.
            Det är ytterst förvånansvärt. Jag förstår att frågan kan vara
            litet besvärlig för socialdemokraterna. För inte så länge sedan
            delade man ut utan anledning utskottsplatser till kommunister
            för att få makten. Det var alltså innan järnridån föll i öst.
            Jag tror också att det finns fler renläriga kommunister i
          </note>
          <note>
            Sverige än nazister. Vi kan bara se på olika extremisttåg första
            maj.
          </note>
          <note>
            Varför, till sist, denna undfallenhet? Kan det bero på att man
            från socialdemokraternas sida inte vill skära av den hand som
            har gött en eller som framöver i maktsyfte kan tänkas göda en?
          </note>
          <note type="speaker">
            Anf. 14 HANNA ZETTERBERG (v):
          </note>
          <note>
            Herr talman! Jag tycker att det är väldigt viktigt att vi lär
            oss av historien. Det tror jag att alla här inne och de flesta
            i hela Sverige också tycker. Det innebär naturligtvis att vi skall
            gå igenom och se vad som hänt under namnet av olika ideologier.
          </note>
          <note>
            Jag håller inte riktigt med om att det är så enkelt som att jag
            här i kammaren säger att jag är man, 55 år gammal och bär kostym.
            Skulle ni tro på mig? Det är den här frågan som är mest intressant
            av alla. Jag kan säga vad som helst. Jag kan säga att jag är demokrat.
          </note>
          <note>
            Jag kan säga, som jag sade tidigare, att jag är man, 55
          </note>
          <note>
            år gammal och bär kostym. Tror ni då på mig!
          </note>
          <note>
            Det är det problem vi har. Många människor har som diktatorer
            kallat sig för både det ena och det andra. Det har varit diktatorer
            som sagt att de är liberaler. Vi har diktatorer i dag som gör
            både det ena och andra och säger att de har ett demokratiskt system
            i sitt land. Tror vi på dem bara därför att de säger så?
          </note>
          <note>
            Svaret är naturligtvis nej. Svaret måste alltid vara nej.
          </note>
          <note>
            Att som Sten Andersson vill genomföra en kampanj i Sverige för
            att stoppa kommunismen och påvisa kommunismens problem, dilemman
            och ickedemokrati tycker jag är ett intressant sätt att gå till
            väga. Jag undrar hur Sten Andersson ser på vad kommunism egentligen
            är. Det skulle jag gärna vilja ha ett svar på.
          </note>
          <note>
            I svaret säger Laila Freivalds: Det finns självfallet anledning
            att generellt, på ett politiskt plan, verka mot ideologier som
            i sina praktiska yttringar visar sig brista i respekt för fundamentala
            demokratiska värden. Såväl nazismen som kommunismen utgör exempel
            på detta.
          </note>
          <note>
            Jag skulle vilja lägga till några. Jag skulle vilja ha liberalismen
            också med därför att folk har under namnet av att vara liberaler
            satt människor i fängelse, torterat och dödat människor.
          </note>
          <note>
            Det finns väldigt mycket i det forna Sovjetunionen som jag aldrig
            kommer att acceptera, som man inte heller kommer att acceptera
            i något land. Men jag tror inte att de sakerna beror på teorier
            om kommunismen.
          </note>
          <note>
            Kommunismen är i mångt och mycket en teori, som naturligtvis
            inte kan genomföras i ett enskilt land vid ett enskilt tillfälle.
            Det handlar om en process. Jag skulle vilja att Sten Andersson
            läste t.ex. Vänsterpartiets partiprogram. Då ser han att de som
            kallar sig för kommunister och framför allt socialister bygger
            det hela på värnandet om demokratin. Det är det som är det intressanta,
            och jag tror att det är det som Sten
          </note>
          <note>
            Andersson egentligen vill komma åt. Men det gör han inte genom
            att försöka stoppa kommunismen.
          </note>
          <note>
            Hur gör man då för att komma åt t.ex. nazismen?
          </note>
          <note>
            Kampanjer är väl i och för sig bra, och upplysning är väl också
            bra. Men det tyder på viss okunskap när
          </note>
          <note>
            Sten Andersson säger att de skinnhuvuden som finns i dag är att
            jämställa med amöbor. Det ser inte ut så längre i dag. Många av
            dem som jobbar i de nationella, underjordiska nät som finns är
            inga amöbor. De har enorma kunskaper. De är välutbildade, de kommer
            från högersidan på den politiska skalan, och de kommer från överklassen.
            Det är så verkligheten ser ut i dag till väldigt, väldigt stor
            del. Det handlar inte om några amöbor, Sten Andersson. Jag håller
            inte med dem, jag tycker inte att de gör ett bra jobb, jag vill
            inte att de skall finnas - men det är inga amöbor.
          </note>
          <note type="speaker">
            Anf. 15 STEN ANDERSSON (m):
          </note>
          <note>
            Herr talman! Jag har givetvis aldrig haft som ambition eller
            tanke att stoppa kommunismen. Det är varje människas rätt att
            agera, tänka och tycka som hon vill. Hon får själv stå för sina
            gärningar. Däremot vill jag aktivt informera om vad kommunismen
            i praktiken har inneburit för människorna. Det är, Hanna Zetterberg,
            något annat än att vilja stoppa verksamheten. Om det sedan innebär
            att kommunismen minimeras i Sverige, så à la bonheure, inte mig
            emot.
          </note>
          <note>
            Hanna Zetterberg gjorde några rätt så hiskeliga jämförelser.
            Visst har kanske människor dödats i liberalismens namn, men det
            går inte på något vis att jämföra med de grymheter som har begåtts
            i kommunismens och nazismens namn. Det är liksom inte samma planhalva,
            herr talman.
          </note>
          <note>
            Hanna Zetterberg uppmanar mig här också att läsa
          </note>
          <note>
            Vänsterpartiets partiprogram, och hon pratar även om kommunister.
            Men såvitt jag har förstått från tidningar och andra medier förnekar
            nu alla de som tidigare var kommunister att de någonsin har varit
            det. Finns det egentligen i dag någon kommunist som står för det
            här?
          </note>
          <note>
            Till sist, herr talman, vad gäller amöbor: Jag sade i mitt tidigare
            anförande att det var orättvist för amöbans del att jämföra dess
            intelligens med den hos majoriteten av skinheads. Det kan finnas
            någon som har någon form av utvecklad tankeverksamhet, men jag
            antar att den stora majoriteten av skinheads har en intelligensnivå
            som är betydligt lägre än amöbans.
          </note>
          <note type="speaker">
            Anf. 16 HANNA ZETTERBERG (v):
          </note>
          <note>
            Herr talman! Jag har egentligen bara en sak att tillägga. Det
            system och de ideologier som i dag styr världen skördar enormt
            många människoliv varje dag, varje sekund. Varannan sekund dör
            ett barn på grund av undernäring och livsmedelsbrist. Det kan
            man också jämföra med vad som hände.
          </note>
          <note>
            Sedan talar vi också om något som är en medveten strategi för
            att utrota människor. Den ställer jag mig inte bakom. Det har
            jag heller aldrig sagt att jag gör.
          </note>
          <note>
            Jag kommer aldrig att stödja eller försvara den.
          </note>
          <note>
            Frågan är fortfarande: Om jag med bestämdhet hävdar att jag är
            man, 55 år gammal och bär kostym, blir det då en sanning bara
            därför att jag säger det?
          </note>
          <note>
            Svaret måste fortfarande bli nej.
          </note>
          <note type="speaker">
            Anf. 17 STEN ANDERSSON (m):
          </note>
          <note>
            Herr talman! Det här är en litet konstig debatt, eftersom statsrådet
            sitter helt tyst och hoppas att debatten skall ta slut så fort
            som möjligt. Jag undrar varför.
          </note>
          <note>
            Kan det bero på det jag sade i mitt första inlägg om att Socialdemokraterna
            av och till för inte så länge sedan, under den tid då järnridån
            ännu fanns kvar i öst, faktiskt utan tvingande regler från riksdagen
            gav bort röster till kommunisterna? Jag förstår att detta är litet
            generande, eftersom Socialdemokraterna har gått in och kritiserat
            andra partier, t.ex. borgerligheten under åren 1991-1994, när
            det förekom ett mer eller mindre uttalat samarbete med Ny demokrati.
            Då skreks det högt i de led som statsrådet representerar.
          </note>
          <note>
            Men när man talar om vad detta parti har gjort tidigare, ett
            agerande som jag tycker är vida värre, då är det så tyst att man
            kan höra en knappnål falla i Faraos gravkammare.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1996/97:3 om
          </note>
          <note>
            Nötöfjärden - även kallad Kyrkfjärden
          </note>
          <note type="speaker">
            Anf. 18 Miljöminister ANNA LINDH (s):
          </note>
          <note>
            Herr talman! Chatrine Pålsson har frågat mig om jag avser att
            agera för att en undersökning av miljöskadorna i Kyrkfjärden skall
            komma till stånd, för att lämpliga åtgärder skall kunna vidtas.
          </note>
          <note>
            För ett år sedan, i september 1995, redovisade
          </note>
          <note>
            Statens naturvårdsverk ett uppdrag gällande ett handlingsprogram
            för efterbehandling av miljöskadade områden. Syftet med rapporten
            var att lägga fast den långsiktiga inriktningen på efterbehandlingsarbetet,
            att föreslå konkreta mål för den närmaste femårsperioden samt
            att lyfta fram vilka åtgärder som bedöms nödvändiga för att åtgärda
            landets efterbehandlingsbehov. Vidare fanns ett långsiktigt mål
            att alla förorenade områden skall vara identifierade och undersökta
            och vid behov åtgärdade inom en fyrtioårsperiod.
          </note>
          <note>
            Förorening av mark och vatten från industriell verksamhet har
            pågått under hundratals år. Det medför att det finns tusentals
            platser i landet med avfallsupplag, förorenade markområden och
            sediment.
          </note>
          <note>
            Vissa av dessa platser ger redan i dag ett betydande utsläpp,
            framför allt utgör de genom sin föroreningspotential i många fall
            ett allvarligt framtida hot mot hälsa och miljö.
          </note>
          <note>
            Jag ser allvarligt på dessa potentiella miljöhot och följer därför
            Naturvårdsverkets arbete mycket noga.
          </note>
          <note>
            Från början handlade det mycket om en kunskapsuppbyggnad. Arbetet
            har därefter övergått till en inventering av miljöskadade områden
            i Sverige. I
          </note>
          <note>
            detta arbete har det varit viktigt att utarbeta kriterier för
            hur prioriteringen skall ske. Naturvårdsverket har utarbetat en
            vägledning för länsstyrelserna och kommunerna att ta hjälp av
            vid planeringen av det praktiska efterbehandlingsarbetet. I detta
            arbete har Naturvårdsverket sammanställt en branschklassning med
            fyra riskklasser. Inriktningen på kartläggningsarbetet har hittills
            varit koncentrerad på de största och allvarligaste objekten.
          </note>
          <note>
            Naturvårdsverket har i samarbete med länsstyrelserna, som i sin
            tur samråder med kommunerna, hittills identifierat minst 2 000
            miljöskadade områden som verket anser på sikt behöver åtgärdas.
            Av dessa finns 200 på en "högst-prioriterad-lista" över områden
            som Naturvårdsverket har föreslagit att man koncentrerar sig på
            under de närmaste fem åren. För flera av dessa 200 objekt finns
            en ansvarig verksamhetsutövare.
          </note>
          <note>
            Regeringen har i budgetpropositionen för 1997 föreslagit riksdagen
            att anslå drygt 19 miljoner kronor till efterbehandling.
          </note>
          <note>
            Sammanfattningsvis anser jag att den beskrivna ordningen är bra,
            dvs. att utvärderingen av riskobjekt i första hand utförs lokalt
            och att Naturvårdsverket, som har den bästa överblicken över situationen
            i hela landet, efter förutbestämda kriterier gör en prioriteringsordning
            nationellt. Det arbete som Chatrine Pålsson efterlyser i det konkreta
            fallet görs således inte av regeringen utan har överlämnats till
            länen i samråd med kommunerna och Naturvårdsverket. Jag utgår
            från att Naturvårdsverket i samverkan med både länen och kommunerna
            prioriterar på ett sätt som från miljö- och hälsoskyddssynpunkt
            är det bästa sett för landet som helhet med de ekonomiska resurser
            som i dagens statsfinansiella läge står till förfogande.
          </note>
          <note type="speaker">
            Anf. 19 CHATRINE PÅLSSON (kd):
          </note>
          <note>
            Herr talman! Jag vill börja med att tacka miljöministern för
            svaret.
          </note>
          <note>
            Jag har haft förmånen att besöka den här platsen, och jag blev
            chockad. När man kommer ut från sitt skrivrum och tittar på olika
            platser får man verkligen incitament för att arbeta med olika
            frågor. Jag tog åran på den båt jag var ute på fjärden i och satte
            ner den i vattnet, och när jag tog upp den var den alldeles full
            med geggamoja. Eftersom jag är sjuksköterska var naturligtvis
            det första jag funderade på vad som skulle hända om någon ramlade
            i här - den personen skulle ju aldrig kunna ta sig upp utan skulle
            drunkna.
          </note>
          <note>
            Det var sådana oerhörda mängder av sådant kladd, och det luktade
            mycket, mycket illa.
          </note>
          <note>
            Anledningen till att jag ställde den här interpellationen var
            naturligtvis den chockupplevelsen. Med det miljömedvetande som
            jag ändå tycker finns trodde jag knappast att det fanns sådana
            här områden, som inte var undersökta. Det är väl en sak om man
            har haft möjlighet att undersöka de här områdena och se vilka
            ämnen som finns där och hur farligt det är - men jag är då, som
            sagt, rädd för att personer som ramlar i sjön inte skulle komma
            upp igen.
          </note>
          <note>
            Jag vill börja med att fråga om Anna Lindh anser att 19 miljarder
            kronor är tillräckligt när det uppenbarligen finns så stora behov,
            vilket miljöministern också redogjort för i svaret.
          </note>
          <note>
            Min nästa fråga är: Om den beskrivna arbetsordningen hade fungerat
            hade vi då haft så många områden som inte är undersökta? Har det
            med resurser att göra, eller har det med medvetande att göra?
            Eller har det att göra med att man tidigare arbetade på fel sätt?
          </note>
          <note>
            Det är ju betydligt obehagligare att leva i närheten av ett miljöskadat
            område om man inte vet hur pass farligt det är.
          </note>
          <note>
            Min tredje fråga är: Vilket recept har Anna Lindh för att påskynda
            detta? Jag vet att en miljöminister har en viktig funktion när
            det gäller att gå före och tycka till. Finns det något bra sätt
            att åtgärda detta? Det är det som är grunden till min fråga.
          </note>
          <note type="speaker">
            Anf. 20 Miljöminister ANNA LINDH (s):
          </note>
          <note>
            Herr talman! Det är klart att 19 miljoner kronor inte räcker.
            Vi skulle behöva flera miljarder för att åtgärda de områden som
            vi i dag vet är förorenade.
          </note>
          <note>
            Samtidigt har vi ett statsfinansiellt läge som gör det omöjligt
            att plocka fram flera miljarder kronor. Då gäller det att se vad
            man kan göra i det här läget.
          </note>
          <note>
            Det handlar fortfarande mycket om att ta hand om de områden som
            är allra mest skadade. Naturvårdsverket har hittills identifierat
            2000 områden. Som miljöminister kan jag varken från skrivbordet
            eller genom besök på platsen avgöra vilka av dem som är mest akut
            skadade och akut giftiga. Vi får lita på länsstyrelserna, kommunerna
            och Naturvårdsverket
          </note>
          <note>
            I det här fallet kan man se att Länsstyrelsen i Kalmar inte heller
            har prioriterat just Kyrkfjärden. De lokala undersökningarna visar
            att det inte är akut giftigt och att kvicksilvret inte rör sig.
            Den sortens lokala undersökningar är alltså gjorda.
          </note>
          <note>
            Från Naturvårdsverkets sida har man därför valt att prioritera
            de 200 områden som man har identifierat som de mest riskfyllda
            och där man vet att det är bra att gå in med efterbehandlingsmetoder.
            När det gäller en hel del av de områden som är förorenade vet
            man ännu inte riktigt om insatser gör nytta eller skada. Det kanske
            t.o.m. är så att gifterna kommer att spridas mer om vi gör fel
            insatser.
          </note>
          <note>
            Mitt recept är därför att man börjar med insatser på de 200 områden
            som Naturvårdsverket har prioriterat och att man för övriga områden
            fortsätter med utredningsarbetet för att se var insatser kan göras
            och vilka insatser som bör göras innan man går in med åtgärder.
          </note>
          <note>
            Det viktigaste för framtiden tror jag är att se till att verksamhetsutövarna
            har ett ansvar både för den verksamhet som man har haft tidigare
            och som har förorenat, och självklart ser till att sådant här
            inte upprepas i framtiden.
          </note>
          <note type="speaker">
            Anf. 21 CHATRINE PÅLSSON (kd):
          </note>
          <note>
            Herr talman! Tack för det. Som jag har skrivit i min interpellation
            är Emån faktiskt ett riksintresse.
          </note>
          <note>
            Det är en oerhört vacker vik på ostkusten som skulle vara en
            oas, en attraktion, och bra på alla sätt om inte det här problemet
            fanns. Vi har sett hur Järnsjön, i samma län, har fått resurser
            för att sanera. Det har varit väldigt bra och positivt. Man ser
            alltså att om man avsätter resurser blir det en lösning.
          </note>
          <note>
            Jag vill då fråga miljöministern: Ser miljöministern att det
            skulle gå att få mer resurser inom en snar framtid? Det är naturligtvis
            en fråga om resurser när det gäller hur snabbt det kan göras.
            Jag skall göra allt för att i vår budget hitta mer pengar till
            de här viktiga områdena.
          </note>
          <note type="speaker">
            Anf. 22 Miljöminister ANNA LINDH (s):
          </note>
          <note>
            Herr talman! De resurser som finns det närmaste året är de 19
            miljoner som regeringen föreslår i budgeten. Vi får återkomma
            till vilka anslag som skall finnas för kommande år. Jag tycker
            att det är viktigt att man ändå utgår från den bedömning som länsstyrelsen
            och Naturvårdsverket har gjort om vilka områden som är prioriterade
            i en första omgång.
          </note>
          <note>
            Ju mer resurser man sedan får, ju snabbare man kan bedöma giftigheten
            och åtgärderna i de andra områdena desto snabbare kan man sedan
            komma i gång med projekt i övriga områden.
          </note>
          <note>
            Jag vill understryka att jag tror att den nya miljöbalken kan
            vara bra för att ännu effektivare undvika sådant här i framtiden.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1996/97:2 om hyresgästers självförvaltning
          </note>
          <note type="speaker">
            Anf. 23 Statsrådet THOMAS ÖSTROS (s):
          </note>
          <note>
            Herr talman! Sten Andersson har frågat mig vilka åtgärder jag
            är beredd att föreslå i syfte att utveckla självförvaltning i
            bostadsområden.
          </note>
          <note>
            Det är mycket angeläget att hyresgästerna aktivt engagerar sig
            i förvaltningen av sitt bostadsområde.
          </note>
          <note>
            Den verksamhet som bedrivs exempelvis i bostadsområdena Holma
            och Kroksbäck har visat att det går att åstadkomma en förnyelse
            av miljön i större bostadsområden. Dessa erfarenheter är värdefulla
            för det fortsatta utvecklingsarbetet.
          </note>
          <note>
            Demokratiutvecklingskommittén har lämnat ett förslag till lagändringar
            för att främja hyresgästernas självförvaltning. Förslaget går
            ut på att hyra som återbetalas till en hyresgäst som ersättning
            för hyresgästens arbetsinsats vad gäller skötsel av fastigheten
            skall vara skattefri, om beloppet under ett beskattningsår inte
            överstiger ett halvt basbelopp. Förslaget har remissbehandlats.
            Regeringen har därefter i budgetpropositionen uttalat att man
            inte avser att lägga fram något förslag om sådan skattefrihet.
            Som skäl för bedömningen har anförts principen om en likformig
            beskattning av olika arbetsersättningar. Det går enligt regeringens
            mening inte att dra den slutsatsen att de positiva effekter av
            självförvaltningen som uppkommit i de bostadsområden jag nyss
            nämnt enbart skulle vara beroende av att avtalsförhållandet konstruerats
            på det sätt som skett där. Det finns inte tillräckliga skäl för
            att införa skattefrihet för just denna typ av arbetsinkomster.
          </note>
          <note>
            Avslutningsvis vill jag nämna att chefen för Inrikesdepartementet
            den 1 oktober 1996 tillsatt en arbetsgrupp med uppgift att bereda
            frågor om och former för stödet till sådan självförvaltning som
            aktualiserats bl.a. i Sten Anderssons interpellation. Arbetsgruppen
            skall skyndsamt redovisa olika lösningar för hur de positiva effekterna
            av självförvaltning bäst kan tillvaratas.
          </note>
          <note type="speaker">
            Anf. 24 STEN ANDERSSON (m):
          </note>
          <note>
            Herr talman! Jag tror att många i dag känner både besvikelse
            och förvåning över det här beslutet. Det är en bekräftelse på
            det besked som kom i går från skattemyndigheten i Malmö att man
            skulle eftertaxera de människor som deltagit i de här projekten.
          </note>
          <note>
            Statsrådet säger att man har tillsatt en ny arbetsgrupp. Det
            är litet onödigt. Vi har tidigare haft utredningar som har undersökt
            frågan och tagit klar ställning för det som hyresgästerna i Malmö
            vill. Varför starta en arbetsgrupp igen? Är det bara, som jag
            misstänker, för att frågan skall begravas och försvinna i tysthet?
          </note>
          <note>
            Herr talman! Under åren har många miljarder satsats på renovering
            av det s.k. miljonprogrammet. Just
          </note>
          <note>
            Malmö Kommunala Bostadsaktiebolag har satsat mer än en miljard.
            Trots detta fortsatte problemen med vandalism, skadegörelse och
            otrivsel. Det var många människor som flyttade därifrån.
          </note>
          <note>
            Man gjorde då något nytt i Malmö. Resultatet blev mycket positivt.
            De enda som inte var nöjda var fackföreningen Fastighetsanställdas
            förbund. Men det kan man väl köpa som hyresgäst. Det har i praktiken
            inneburit att hyresgästerna frivilligt och schemalagt har skött
            trappstädning, städat källare och vindar och skött planteringarna
            runt fastigheterna. Som ersättning har man fått rabatt på hyran
            i förhållande till den insats man gjort. Alla har varit nöjda.
            Jag är förvånad över regeringens agerande i allmänhet och beslutet
            i synnerhet.
          </note>
          <note>
            En liten poäng i sammanhanget är att knappast någon av dem som
            deltar i projektet betalar statlig skatt.
          </note>
          <note>
            Men det kanske vi kan ta upp i andra sammanhang.
          </note>
          <note>
            Nu riskerar ett blomstrande område att vissna bort.
          </note>
          <note>
            Regeringen vill tydligen att projektet läggs ned, och det blir
            konsekvensen av deras agerande.
          </note>
          <note>
            Holma och Gullviksborg i Malmö har fått besök av många statsråd,
            delegationer och utredningar. Alla har varit nöjda. De enda som
            tydligen inte är nöjda är regeringen. I dag finns det en stor
            trivsel i dessa områden. Det bästa beviset på det är en mycket
            liten utflyttning. Ett par tre dagar efter det att en lägenhet
            har blivit ledig finns det nya hyresgäster.
          </note>
          <note>
            Jag kommer att fortsätta att driva den här frågan.
          </note>
          <note>
            Jag är säker på att regeringen förr eller senare hinner i kapp
            verkligheten.
          </note>
          <note>
            Herr talman! Till sist har jag några frågor till statsrådet.
            Varför kan man unna villaägare vissa förmåner som man icke kan
            unna hyresgäster? En villaägare kan själv städa sin tomt utan
            att bli upptaxerad för det.
          </note>
          <note>
            Varför får man plocka bär upp till en viss nivå skattefritt men
            inte städa trappan i det hus där man bor? Det är nästan ännu mer
            fantastiskt. Det skulle vara mycket intressant att få svar på
            den frågan.
          </note>
          <note>
            Är det verkligen så att regeringen är rädd därför att enskilda
            människor, utan att ha varit styrda uppifrån, på eget initiativ
            frivilligt har åstadkommit något positivt?
          </note>
          <note type="speaker">
            Anf. 25 Statsrådet THOMAS ÖSTROS (s):
          </note>
          <note>
            Herr talman! Om Sten Andersson tolkar mitt svar som att jag skulle
            vara negativ till självförvaltning är han helt fel ute. För mig
            som socialdemokrat är självförvaltning ett oerhört viktigt politiskt
            mål. Det var också så det svenska välfärdssamhället ursprungligen
            byggdes upp. Det skedde genom att många enskilda, som var och
            en saknade makt att förändra, gick tillsammans i föreningar och
            kooperativ och förändrade verkligheten. Det är en oerhört väsentlig
            del av den svenska välfärdsmodellen.
          </note>
          <note>
            De nuvarande skattereglerna gör ingen skillnad mellan villaägare,
            bostadsrättsinnehavare eller hyresgäster. Om en villasamfällighet
            eller en bostadsrättsförening sänker avgiften för en medlem som
            har utfört ett arbete åt samfälligheten eller föreningen är det
            också en skattepliktig ersättning.
          </note>
          <note>
            Problemet ligger i det här fallet i att det är svårare att organisera
            en väl fungerande och heltäckande självförvaltning i stora bostadsområden
            av Holmas och Kroksbäcks typ. Ett särskilt problem är att riskerna
            är större för att det inom området finns de som inte bryr sig
            lika mycket om hur området ser ut eller hur det sköts. Därför
            finns det behov av att fortsätta diskussionen om hur förutsättningarna
            kan förbättras för att lösa problemen tillsammans i områden av
            den här typen.
          </note>
          <note>
            Två socialdemokrater som är verksamma i Storstadsutredningen
            pekade för ett tag sedan i en debattartikel på en typ av lösning.
            Det var en alternativ kooperativ lösning. Inom ramen för ett hyresavtal
            enligt hyresförhandlingslagen skulle man kunna bilda en samverkansförening
            som tar över ansvaret för skötseln av området. De som deltar i
            det här arbetet skulle då få ett hyresavtal med mer begränsade
            åtaganden från hyresvärdens sida, men också med lägre kostnader.
          </note>
          <note>
            Det är den typen av åtgärder vi tittar på i dagsläget. Det handlar
            om att bedöma om lagstiftningen behöver förändras eller om detta
            fungerar även i dagens modell. Jag kan försäkra Sten Andersson
            att regeringen arbetar med den här frågan. Självförvaltning i
            bostadsområden är en viktig framtidsfråga på många sätt. Det handlar
            om att verkligen ta till vara människors engagemang och vilja
            att förändra sin egen verklighet och människors vilja till makt
            över sina egna liv och sina bostadsområden. Det är en viktig socialdemokratisk
            tanke.
          </note>
          <note type="speaker">
            Anf. 26 STEN ANDERSSON (m):
          </note>
          <note>
            Herr talman! Jag ställde en fråga om varför det är tillåtet att
            plocka bär upp till en viss nivå skattefritt men inte att städa
            trappan och slippa skatt på den hyresrabatt man då får. Det vore
            vägledande för debatten att få ett svar på den frågan.
          </note>
          <note>
            Statsrådet säger att villaägaren behandlas lika som hyresgästen.
            Men om jag har en trädgård på min villatomt och låter ett företag
            sköta den trädgården får jag betala ett visst pris till det här
            företaget. Om jag sedan kommer fram till att detta blir för dyrt
            eller att jag själv har tid att sköta min egen trädgård slipper
            jag betala företaget. Det finns väl ingen skattemyndighet i hela
            världen som vill att jag skall betala pengar för den inkomstökning
            som jag i praktiken får?
          </note>
          <note>
            Sedan säger statsrådet något som är helt horribelt.
          </note>
          <note>
            Han säger att det är svårt att organisera självförvaltning i
            sådana stora områden som Holma i Malmö eller Gullviksborg. Har
            statsrådet eller någon av hans hantlangare varit nere i Malmö
            och sett detta? Det fungerar ju där nere. Det har visat sig att
            det inte är svårt. Hur kan då statsrådet stå här i riksdagens
            talarstol och säga att det är svårt att organisera en sådan verksamhet?
            Jag vill påstå att den fungerar näst intill perfekt.
          </note>
          <note>
            Herr talman! Vi har haft mängder av ideella projekt i Sverige.
            De har alla kännetecknats av att de har avsomnat efter hand. Människan
            måste ha en liten morot. Den moroten har man fått nere i Malmö.
            Nu vill regeringen ta bort den. Då riskerar man mycket mer än
            de få statliga kronor som man kommer att få in i skatt.
          </note>
          <note>
            Herr talman! Jag tror ändå att verkligheten till sist kommer
            att hinna i kapp regeringen. Då kommer vi få ett system som till
            stora delar liknar det system vi har i dag. Jag ber än en gång
            statsrådet förklara skillnaden mellan bärplockning och trappstädning.
          </note>
          <note type="speaker">
            Anf. 27 Statsrådet THOMAS ÖSTROS (s):
          </note>
          <note>
            Herr talman! Holma är ett utmärkt exempel på hur människor tar
            makt över sina bostadsområden och över sina egna liv. Det är ett
            utmärkt exempel som visar vad inflytande över just detta betyder
            för människor. Därför tar regeringen den här frågan på största
            allvar.
          </note>
          <note>
            Nu har skattemyndigheterna gjort en bedömning av den lagstiftning
            vi har. Det är skattemyndighetens uppgift att göra det. Regeringen
            arbetar med att se på vilket sätt vi kan främja självförvaltning
            och makt över bostadsområdena.
          </note>
          <note>
            Sten Andersson har ju en generell lösning som han tror är bra
            för att öka människors makt och inflytande.
          </note>
          <note>
            Det är generellt sänkta skatter, mindre av välfärdssamhälle och
            mindre av kommunalt och statligt engagemang. Jag tror absolut
            inte att det är en lösning för att öka människors engagemang.
            Det skall gå hand i hand med ett starkt välfärdssamhälle, en solidarisk
            politik och utjämning och jämlikhet. Det skall gå hand i hand
            med att människor också får makt över sina liv, sina bostadsområden
            och sina skolor. Det är en skiljelinje som går mellan socialdemokratin
            och moderaterna. Sten Andersson har mycket lätt för att avskaffa
            allt vad skattesystem heter, eftersom han strävar efter ett annat
            samhälle.
          </note>
          <note>
            Den här frågan skall lösas, och regeringen arbetar med den. Holma
            är ett mycket gott exempel på människors engagemang.
          </note>
          <note type="speaker">
            Anf. 28 STEN ANDERSSON (m):
          </note>
          <note>
            Herr talman! Det är tur att det förs protokoll i riksdagen. Jag
            har nu två gånger ställt frågan om statsrådet på ett enkelt pedagogiskt
            sätt kan förklara för mig och dem som eventuellt läser referaten
            från den här debatten vad det är för skillnad på att plocka bär
            upp till en viss nivå skattefritt och att städa trappan i det
            hus man själv bor i.
          </note>
          <note>
            Jag tycker att det var litet tjafsigt av statsrådet att blanda
            in att moderaterna generellt vill ha sänkta skatter. Det vill
            vi. Det står vi för, och det skäms vi inte för. Men det har inte
            med detta att göra.
          </note>
          <note>
            Jag tror att jag kan avslöja en hemlighet för statsrådet. Majoriteten
            av dem som deltar i det här projektet i Malmö har inte tidigare
            röstat på mitt parti. Vem de röstar på efter detta vet vi inte.
            Jag kan tänka mig att aktierna för det parti som statsrådet företräder
            har fallit mycket.
          </note>
          <note>
            Vi har haft två utredningar om detta. Varför då tillsätta en
            ny grupp? De har kommit fram till exakt det som jag och många
            andra vill ha och som fungerar i Malmö. Att då, som statsrådet
            gjorde i sitt förra inlägg, blanda in att det är svårt att organisera
            en sådan verksamhet i så stora områden som Holma i
          </note>
          <note>
            Malmö måste jag protestera emot. Det har ju bevisats, herr statsråd,
            att det inte är svårt. Kom ned på jorden!
          </note>
          <note>
            Kom ned till verkligheten! Statsrådet har ju ett tredje och sista
            inlägg. Svara på varför man skall ha skattefrihet när man plockar
            bär men inte när man städar trappor!
          </note>
          <note type="speaker">
            Anf. 29 Statsrådet THOMAS ÖSTROS (s):
          </note>
          <note>
            Herr talman! Det finns en uppenbar skillnad mellan Sten Andersson
            och mig när det gäller att värna välfärdssamhället. Det avspeglas
            också i viljan att värna skattesystem som ger trygga inkomster
            för välfärden. Det är en viktig utgångspunkt i mitt arbete som
            skatteminister.
          </note>
          <note>
            Jag nämnde i mitt tidigare inlägg att det nu ligger en typ av
            lösning på bordet. Vi studerar den inom regeringskansliet. Den
            kommer från Storstadsutredningen och har tidigare presenterats
            i en debattartikel i Dagens Nyheter. Det är en intressant lösning.
          </note>
          <note>
            Det finns också andra kontraktsformer - former som gör att det
            är fullt möjligt att ha en individuell koppling och ett engagemang
            som ger hyressänkning
          </note>
          <note>
            - än den som man har valt i Holma. Det finns lösningar som inte
            behöver innebära stora genomgripande förändringar i skattesystemet.
          </note>
          <note>
            Det är regeringens bestämda uppfattning att Holma är ett framtidsexempel
            på hur det bör vara i bostadsområden och på hur människors engagemang
            och vilja att påverka bör tas till vara. Regeringen kommer att
            se till att det kan vara så även i fortsättningen.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1996/97:5 om turordningsreglernas
            betydelse för 1960- och 1970-
          </note>
          <note>
            talisternas situation på arbetsmarknaden
          </note>
          <note type="speaker">
            Anf. 30 Statsrådet ULRICA MESSING (s):
          </note>
          <note>
            Herr talman! Fredrik Reinfeldt har frågat mig om jag gjort mig
            underrättad om hur många de är och vilken åldersfördelning de
            har som har mist jobbet till följd av en strikt tillämpning av
            turordningsreglerna i arbetsrätten samt hur jag avser att utforma
            arbetsrätten för att förenkla ungdomars inträde på arbetsmarknaden.
          </note>
          <note>
            När det gäller den första delen av frågan kan jag konstatera
            att det inte tycks finnas någon tillgänglig statistik på hur många
            de är och vilken åldersfördelning de har som har mist jobbet till
            följd av en strikt tillämpning av turordningsreglerna i arbetsrätten.
            Det kan dock konstateras att arbetslösheten i dag är högre bland
            de yngsta åldersgrupperna än bland de äldsta.
          </note>
          <note>
            Det är därför av största vikt att skapa förutsättningar för ungdomar
            att komma in på arbetsmarknaden. När det gäller den andra delen
            av frågan bereder regeringen för närvarande en proposition om
            förändringar i arbetsrätten. Regeringen avser att i propositionen
            bl.a.
          </note>
          <note>
            föreslå att det införs en ny anställningsform som skall underlätta
            nyanställningar, överenskommen visstidsanställning. Det som kommer
            att utmärka den nya anställningsformen är att arbetsgivaren kan
            anställa personer på begränsad tid i högst tolv månader utan att
            motivera varför. Särskilt för de små företagen kan möjligheterna
            till tidsbegränsade anställningar i ökad omfattning ha stor betydelse.
          </note>
          <note>
            Tillgänglig forskning visar att ökade möjligheter till tidsbegränsade
            anställningar sannolikt förstärker arbetsgivarens vilja att anställa
            vid en konjunkturuppgång. Förändringarna kommer därför med all
            sannolikhet att gynna de ungdomar som i dag har särskilt svårt
            att få fotfäste på arbetsmarknaden.
          </note>
          <note>
            Den flexiblare arbetsmarknaden ställer högre krav på arbetsgivarnas
            personalpolitik. Individuella utvecklingsplaner och aktiviteter
            hör till modern personalpolitik. Detta kommer att ytterligare
            bidra till att ungdomars möjligheter på arbetsmarknaden stärks.
          </note>
          <note>
            Det är därför regeringens övertygelse att dessa förändringar
            kommer att förenkla ungdomars inträde på arbetsmarknaden.
          </note>
          <note type="speaker">
            Anf. 31 FREDRIK REINFELDT (m):
          </note>
          <note>
            Herr talman! Jag vill tacka statsrådet Ulrica Messing för svaret.
            Det här är ju en mycket viktig fråga för många av våra generationskamrater
            födda på
          </note>
          <note>
            1960-talet och för den delen även på 1970-talet.
          </note>
          <note>
            Jag tycker att det är ett märkligt aktstycke som
          </note>
          <note>
            Ulrica Messing just har läst upp. I åratal har man argumenterat
            för att de regler som vi kallar turordningsreglerna inte har någon
            effekt och att en förändring av dem inte skulle ge fler arbeten.
            De förändringar som den tidigare borgerliga regeringen gjorde
            kallades för konfrontationspolitik. Efter allt detta medger ansvarigt
            statsråd att hon inte vet vad effekterna av den förda politiken
            är. Vi vet alltså inte vilka effekterna av turordningsreglerna
            är för den grupp som vi ändå vet drabbas hårdast av turordningsreglerna.
            Det tycker jag är ett viktigt underlag om vi nu skall föra en
            diskussion och ha en arbetsrättslig analys. Det är ju en stor
            fråga denna höst, och det är viktigt att man faktiskt gör sig
            underkunnig om detta.
          </note>
          <note>
            Några saker vet vi. Det är att stat, landsting och kommuner har
            dragit ned på antalet anställda under de senaste åren. Statskontoret
            har gjort en sammanställning som visar att 27 400 personer har
            förlorat jobben sedan 1990 bara inom den statliga sektorn. De
            konstaterar att de två ålderskategorier som har förlorat mest
            är den yngsta och den äldsta. Skillnaden är dock att de yngsta
            oftast har fått gå till följd av turordningsregler, medan de äldsta
            oftast har växlats ut med olika former av garantipension.
          </note>
          <note>
            Det har också lett till att flera tidningar på sistone har uppmärksammat
            hur vi får en stigande medelålder framför allt inom vårdsektorn
            och inom många av de statliga förvaltningarna. Ofta hänvisar man
            just till regeln sist in-först ut. Det gäller bl.a. det nya sjukhuset
            i Norrbotten. Man slår där ihop två sjukhus. 90
          </note>
          <note>
            personer av 2 800 är under 30 år, och det före sammanslagningen.
            Man vet också att man senare måste göra ännu större neddragningar.
          </note>
          <note>
            Vi kan se att vi faktiskt har utvecklat en arbetsmarknad inom
            framför allt den offentliga sektorn som är bra för 40-talister,
            men som är stängd för de allra yngsta födda på 60- och 70-talet.
            För mig leder det till den direkta slutsatsen att vi har en ungdomsfientlig
            lagstiftning och en ungdomsfientlig politik som faktiskt stänger
            ungdomar ute. Då är det än märkligare att kunna konstatera när
            man ser på de olika siffrorna för näringslivet, landsting, kommuner
            och stat, att den sektor i svensk ekonomi som är bäst på att få
            ungdomar i arbete är just näringslivet. Siffrorna visar att 12
          </note>
          <note>
            % av arbetskraften faktiskt är ung eller tillhör de yngsta kategorierna.
            I kommunerna är det 8 % och i landsting och stat är det nere i
            4 %. Landstingen har haft en mycket kraftig minskning de senaste
            åren.
          </note>
          <note>
            Detta visar att den politiskt dominerade sektorn är sämst på
            att anställa unga människor. Det har ju ofta hetat att vi skall
            ha en stor offentlig sektor i Sverige därför att det kan skydda
            de svagaste grupperna. Vi ser här exempel på hur det fungerar
            precis tvärtom.
          </note>
          <note>
            Det är näringslivet som är bäst. Det är där de flesta unga kan
            komma i arbete.
          </note>
          <note>
            Dessutom gör statsrådet Messing en hänvisning till den nya idén
            om överenskommen visstidsanställning. För många unga kommer det
            nog att låta konstigt. Det är ju på precis samma sätt - den andel
            av de yngsta som har fast anställning har sjunkit mycket snabbt
            under 1990-talet. Återigen utmärker sig den statliga sektorn.
            Det är faktiskt bara 43 % av de yngsta som jobbar inom staten
            som de facto har fast anställning. För mig leder detta bara till
            en slutsats:
          </note>
          <note>
            Något är fel med de arbetsrättsliga reglerna. Priset betalas
            av 60- och 70-talister. Jag hoppas att generationskamraten och
            socialdemokraten Ulrica Messing kan ge något slags svar på hur
            vi kan underlätta för de yngsta. Det kan ju inte bara vara näringslivet
            som skall se till att de kommer i arbete.
          </note>
          <note type="speaker">
            Anf. 32 Statsrådet ULRICA MESSING (s):
          </note>
          <note>
            Herr talman! Det finns ingen tillgänglig statistik från alla
            de förhandlingar som gjorts som konkret visar när man har gjort
            avsteg från turordningsregeln och när man inte har gjort. Vi har
            försökt att följa upp den statistik som finns från bl.a. Trygghetsrådet.
            Den visar att vid uppsägningar av privattjänstemän som är
          </note>
          <note>
            50 år eller äldre har man i 53 % av fallen gjort avsteg från
            turordningsregeln. I 53 % av uppsägningarna av alla privattjänstemän
            som är 50 år eller äldre har man gjort avsteg från principen sist-in-först-ut.
            Av alla de förhandlingarna har hälften skett lokalt och hälften
            centralt. Vi vet, både Fredrik Reinfeldt och jag, att man när
            man säger upp människor i en rad fall kan göra avsteg från turordningsregeln
            om man har saklig grund för det och om parterna på båda sidor
            av förhandlingsbordet pratar med varandra. Hur många unga som
            fått gå till följd av en strikt tillämpning av turordningsregeln
            är det därför omöjligt för mig att svara på. På samma sätt är
            det omöjligt att svara på hur många som skulle ha fått tillbaka
            sitt gamla jobb efter en neddragning eller konkurs om vi inte
            hade haft återanställningsrätten. Någon sådan statistik finns
            det inte heller.
          </note>
          <note>
            Jag tycker det är bra att näringslivet anställer unga människor.
            Jag tycker också att det är bra att näringslivet växer och expanderar.
            Jag tror inte att vi kan halvera arbetslösheten bara med jobb
            inom den offentliga sektorn. Jag tror inte heller att lagstiftningen
            är ungdomsfientlig. Jag skulle vilja peka på ytterligare en fråga
            i det nya förslag till arbetsrätt som vi just har lagt fram som
            har ett tydligt generationsperspektiv.
          </note>
          <note>
            Det handlar om att vi föreslår förändringar av uppsägningstiden.
            Tidigare har ju uppsägningstiden varit kopplad till ålder i stället
            för anställningstid. Det har varit bra för äldre på arbetsmarknaden,
            men det har missgynnat äldre som har varit arbetslösa. Men jag
            tror att det här förslaget där vi kopplar all uppsägningstid till
            anställningstiden också kommer att gynna unga människor. Jag tycker
            att det är ett bra förslag.
          </note>
          <note>
            De rapporter från andra länder som vi har läst visar att unga
            människor framför allt under ett inledningsskede har de korta
            anställningsformer som finns. Efter det får de en tillsvidareanställning.
            Min förhoppning är att den nya anställningsform som vi nu presenterar
            skall erbjuda många av de unga som är arbetslösa i dag en chans
            att komma in på arbetsmarknaden. Jag noterar att Fredrik Reinfeldt
            oroar sig för att så få i dag har fast anställning. Jag noterar
            det med glädje, eftersom jag trott att Fredrik Reinfeldt liksom
            flera andra förespråkar just-in-time-jobb i stället för tillsvidareanställning.
          </note>
          <note type="speaker">
            Anf. 33 FREDRIK REINFELDT (m):
          </note>
          <note>
            Herr talman! Jag kan lugna Ulrica Messing med att vi inte alls
            tycker att det är någon konstig tanke att man skall ha en avtalsbunden
            anställning på arbetsmarknaden. Moderaterna har alltid tyckt och
            tycker fortfarande att det är en god idé. Däremot vill vi se mer
            av individuella avtal och är inte så roade av den kollektiva svenska
            arbetsmarknadspolitiken, vilken jag, som sagt, tror har kommit
            att missgynna många av de yngre.
          </note>
          <note>
            Vi ser nämligen en ung generation med en helt annan attityd,
            en helt ny syn på arbetslivet. Vi har ju inte kvar den gamla filosofin
            att man vid 16 eller 18 års ålder skall börja i ett arbete som
            man sedan pensioneras ifrån vid 65. Nu kommer i stället en generation
            av genuina hoppjerkor, som gärna tar jobb en kortare tid för att
            sedan gå in i och ut ur utbildningar eller för att resa och självförverkliga
            sig på olika sätt. De krockar ofta med en arbetsrätt som är uppbyggd
            för att garantera s.k. anställningstrygghet, dvs. för att man
            inte skall byta jobb.
          </note>
          <note>
            Detta leder till en mindre flexibel arbetsmarknad, som många
            ungdomar aldrig kommer in på. Det är klart att det har blivit
            än värre genom senare års neddragningar.
          </note>
          <note>
            Det som jag tycker att det finns anledning att uppmärksamma och
            som statsrådet nu har bekräftat är att vi vet väldigt litet om
            effekterna av dagens gällande arbetsrätt. Det är en viktig signal
            till de många fackliga företrädare som pratar högt och ljudligt
            om hur allvarligt det vore att förändra de regler som finns. Vi
            vet de facto inte ens hur reglerna slår. Vi kan dock i de yngsta
            grupperna se en mycket stor ökning av sådana som har fått stå
            åt sidan. Det finns många exempel på detta inom vård och statlig
            förvaltning, där trots allt sist-in-först-ut-reglerna har tillämpats
            så att de yngsta har fått gå.
          </note>
          <note>
            I det här sammanhanget är näringslivet viktigt.
          </note>
          <note>
            Statsrådet säger att inte alla jobb skall komma i den offentliga
            sektorn, och det är alltid skönt att få höra det från socialdemokrater.
            Jag tror dock att man då måste ha en väldigt klar bild av vilka
            jobb som kommer inom den privata sektorn. En stor grupp av jobb
            som har kommit är för det första mycket kvalificerade jobb i icke-hierarkiska,
            ofta små företag med några få anställda. Det är oftast sådana
            som säger att arbetsrätten nog är bra för stora företag men att
            det här handlar mer om en medarbetarkänsla.
          </note>
          <note>
            Detta bygger inte på den gamla konflikten mellan dem som äger
            och dem som jobbar på företaget. Man skjuter ofta ifrån sig den
            svenska arbetsrätten och tycker att kollektivavtal känns förlegade
            och passar dåligt för det egna företagets verksamhet.
          </note>
          <note>
            Det gäller för det andra ungdomar som ofta kommer ut utan att
            ha tillräckligt lång utbildning men som vill arbeta ett tag. De
            behöver många gånger ganska okvalificerade jobb. Vi är alla inom
            politiken, och det gäller ofta socialdemokrater, alldeles för
            snabba med att peka finger åt okvalificerade jobb, med hot om
            att man kan fastna i enklare former av anställningar. Då säger
            vi egentligen nej till ungdomars inträde i något som i varje fall
            är ett riktigt jobb med en riktig lön.
          </note>
          <note>
            Det hänvisas i stället ofta till skapade åtgärder, som man går
            in i och ut ur. Det har vi inte råd med.
          </note>
          <note>
            Därför är det viktigt med pigdebatter och allt vad det har kallats
            - en diskussion som i grunden återspeglar ett behov av att få
            fler arbeten, också okvalificerade sådana vid sidan av de många
            kvalificerade jobb som vi behöver. Det är en diskussion för vår
            generation, en väg för många av våra kompisar till att få arbete
            där arbetsmarknaden i övrigt är stängd.
          </note>
          <note>
            Mot denna bakgrund skulle jag vilja uppmana statsrådet Messing,
            som ju tidigare har varit ute i den här frågan, att återigen säga
            att också det här är en viktig fråga. Visst skall vi utbilda oss
            och ha kvalificerade jobb, men vi skall också ha okvalificerade
            jobb. Också många äldre med otillräcklig utbildning kan behöva
            det. Därvidlag hoppas jag att statsrådet
          </note>
          <note>
            Messing kan göra stor nytta inom det egna partiet.
          </note>
          <note type="speaker">
            Anf. 34 Statsrådet ULRICA MESSING (s):
          </note>
          <note>
            Herr talman! Jag tror precis som Fredrik Reinfeldt att de platta
            hierarkier och kortare beslutsprocesser som i mångt och mycket
            växer fram på arbetsmarknaden verkligen gynnar unga människor.
            Jag glädjer mig åt att det är så. Jag tycker att de ger arbetstagaren
            en chans att växa i sitt arbete och att få ta ett ökat ansvar.
          </note>
          <note>
            Det gör också arbetsinnehållet mycket roligare.
          </note>
          <note>
            Jag oroar mig över de arbetsplatser som fortfarande låter arbetsprocessen
            och verksamheten växa och utvecklas mycket snabbare än vad arbetstagarna
            och människorna får göra. Jag tycker att kompetensutbildning och
            kompetensutveckling är något som vi måste diskutera mycket mera
            i framtiden.
          </note>
          <note>
            På samma sätt tror jag att den kortare anställningsform som vi
            nu föreslår kommer att attrahera unga människor. Som Fredrik Reinfeldt
            sade har unga människor en större förmåga att hoppa mellan olika
            jobb under en kort tid. Men när unga människor blir äldre vill
            de för att kunna planera inför framtiden ha trygghet och stabilitet,
            fast anställning för att kunna ta lån osv.
          </note>
          <note>
            Jag tycker att turordningsreglerna är en viktig och stabil förutsättning
            för detta. Vi vet alla att man, om man lokalt kommer överens om
            det, kan göra undantag från turordningen, men principen om turordning
            förhindrar godtycklighet och skapar en stabilitet på arbetsmarknaden,
            där arbetstagaren inte behöver vara orolig för att säga högt vad
            han tycker eller för att organisera sig, även om arbetsgivaren
            kanske inte uppskattar det. Jag tror att både unga och gamla behöver
            denna fasthet och stabilitet.
          </note>
          <note>
            Jag tror också att den nya uppsägningstiden kommer att underlätta
            för fler människor att våga byta jobb.
          </note>
          <note type="speaker">
            Anf. 35 FREDRIK REINFELDT (m):
          </note>
          <note>
            Herr talman! Låt mig avslutningsvis säga att jag inte håller
            med statsrådet Messing när hon kopplar hela diskussionen om trygghet
            till begreppet fast anställning. Det har inte visat sig vara någon
            trygghet för de yngsta. Antingen har de inte kommit in i de fasta
            anställningarna utan fått förlita sig på annat, eller så har de
            kommit in i något som de trott vara fasta anställningar men fått
            lämna dem till följd av neddragningar, framför allt inom staten
            och inom landstingens vårdsektor.
          </note>
          <note>
            Vårt nya honnörsord måste bli rörlighet. Vi måste få en rörlig
            arbetsmarknad, där trösklarna är låga och där det blir allt enklare
            att komma in i arbete, för kortare eller längre tid. Det är nämligen
            de unga människornas bästa garanti för att få trygghet. Då vet
            man att även om ett jobb går förlorat står ett annat och väntar.
            Det som har varit bristen på 90-talets svenska arbetsmarknad har
            varit att vi har haft en gammal definition av och syn på arbetsrätt
            och arbetsmarknad, vilket har lett till att många ungdomar haft
            svårt att komma in. Vi har inte hjälpt till med att få en rörlig
            arbetsmarknad med många jobb inom framför allt den privata sektorn.
          </note>
          <note>
            Låt mig till sist bara konstatera att utbildning nämndes som
            någonting viktigt. Även därvidlag utmärker sig staten negativt
            i den statistik som
          </note>
          <note>
            Statskontoret har tagit fram. Den grupp som har tagit mest stryk
            av neddragningar på utbildningssidan, alltså i inre personalutbildning
            och liknande, är återigen de yngsta, eftersom de oftast inte har
            fast anställning.
          </note>
          <note>
            60- och 70-talister har alltså varit i strykklass, framför allt
            i de sektioner som annars brukar vara de som socialdemokratin
            nämner som dem som man vill arbeta med och som mycket av de arbetsmarknadspolitiska
            åtgärder som den nuvarande regeringen har genomfört trots allt
            har varit inriktade mot. För mig är det en paradox. Här visar
            det sig att näringslivet faktiskt har varit den bästa garanten
            för de yngsta på arbetsmarknaden.
          </note>
          <note type="speaker">
            Anf. 36 Statsrådet ULRICA MESSING (s):
          </note>
          <note>
            Herr talman! Jag skulle bara kort vilja säga att jag tycker att
            regeringen och riksdagen skall ta sitt ansvar i arbetet för att
            få människor att växa, på och utanför arbetsmarknaden. Men jag
            tycker också att parterna skall ta sin del av ansvaret. Vi genomför
            nu århundradets utbildningsreform när det gäller vuxenutbildningen.
            Vi satsar pengar på vidareutbildning av arbetslösa, som skall
            få läsa in högstadiet och genomgå gymnasium, komvux, folkhögskolor,
            högskolor och mycket annat, och jag tror att det är rätt väg in
            i framtiden.
          </note>
          <note>
            Men jag tycker också att parterna själva i förhandlingarna skall
            prioritera kompetensutvecklingen och utbildningsfrågorna högre,
            oavsett om det gäller unga eller gamla på arbetsmarknaden. Vi
            behöver en kontinuerlig utbildning och utveckling för att kunna
            matcha den verksamhet som ger nya jobb, även om vi inte riktigt
            vet var de dyker upp.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 13.38 på förslag av förste vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            7 § Frågestund
          </note>
          <note type="speaker">
            Anf. 37 TALMANNEN:
          </note>
          <note>
            Kammarens överläggningar återupptas för frågestund.
          </note>
          <note>
            I dagens frågestund medverkar statsminister Göran Persson, justitieminister
            Laila Freivalds, utbildningsminister Carl Tham, inrikesminister
            Jörgen Andersson, miljöminister Anna Lindh, statsrådet Pierre
          </note>
          <note>
            Schori och statsrådet Thomas Östros. Statsministern besvarar
            allmänpolitiska frågor. Frågorna till övriga statsråd förutsätts
            beröra deras respektive ansvarsområde.
          </note>
          <note>
            Jag får uppmana regeringens ledamöter att ta plats och hälsar
            er välkomna.
          </note>
          <note>
            Jag vill också uppmana ledamöterna att till dess vi hunnit fullständigt
            rusta upp mikrofonanläggningen vänta med att börja tala till dess
            lampan lyser så att ljudet kan förmedlas ordentligt.
          </note>
          <note>
            Statsministerns tal om Europapolitiken
          </note>
          <note type="speaker">
            Anf. 38 GUDRUN SCHYMAN (v):
          </note>
          <note>
            Fru talman! Jag skall be att få ställa en fråga till statsminister
            Göran Persson.
          </note>
          <note>
            Jag tittade på Nyheterna på TV i går och jag har läst i tidningarna
            i dag att Göran Persson hållit ett efterlängtat, stort och viktigt
            linjetal om den svenska
          </note>
          <note>
            EU-politiken. Han har också berört Sveriges förmodade eller inte
            förmodade inträde i EMU. Jag måste säga att jag blev väldigt förvånad
            över att Sveriges statsminister valde att hålla ett sådant tungt,
            politiskt viktigt linjetal - där han också bjuder in diplomatiska
            kåren - i ABF-huset, att han inte valde den svenska riksdagen
            som forum för ett sådant här viktigt politiskt tal. Jag skulle
            vilja veta varför.
          </note>
          <note type="speaker">
            Anf. 39 Statsminister GÖRAN PERSSON (s):
          </note>
          <note>
            Fru talman! Jag hade hoppats att Gudrun Schyman skulle ställa
            en fråga om det sakliga innehållet i talet.
          </note>
          <note>
            Men om det är platsen det gäller vill jag säga att det är naturligt
            för en vänsterpolitiker att uppträda i ABF-
          </note>
          <note>
            sammanhang.
          </note>
          <note type="speaker">
            Anf. 40 GUDRUN SCHYMAN (v):
          </note>
          <note>
            Fru talman! Jag tror inte att det är särskilt klokt att se den
            här frågan som enbart en snävt partipolitisk fråga, vare sig man
            är ABF:are, vänsterpartist eller socialdemokrat. Det är en fråga
            som i allra högsta grad berör hela svenska folket på djupet. Det
            finns ett stort behov av att diskutera den här frågan i demokratiska
            former, i demokratiskt valda fora. Vi har begärt hos talmannen
            att få en debatt här. Jag hoppas att vi kommer att få det. Men
            det kunde ju vara klädsamt om också regeringen tog initiativ för
            att brett föra ut den här diskussionen. Vad vore då naturligare
            för ett lands statsminister än att använda den svenska riksdagen.
            Alla är vi inte medlemmar vare sig i socialdemokratiska partiet
            eller i ABF.
          </note>
          <note type="speaker">
            Anf. 41 Statsminister GÖRAN PERSSON (s):
          </note>
          <note>
            Fru talman! Det anmärkningsvärda är trots allt att
          </note>
          <note>
            Gudrun Schyman inte har någonting att diskutera om det sakliga
            innehållet, om vad som sades i går. Det är det första jag noterar.
          </note>
          <note>
            Det andra är att genomslaget medialt och debattmässigt knappast
            kunde ha varit större för talet i går.
          </note>
          <note>
            Det tredje är att det är angeläget med en bred folklig debatt.
            För mig som statsminister och socialdemokratisk partiordförande
            är det inte alls onaturligt att starta en sådan debatt med inriktning
            på studiecirkel och folkbildning i ABF:s eget hus. Forum för var
            debatten startas förbehåller jag mig rätten att välja själv.
          </note>
          <note type="speaker">
            Anf. 42 GUDRUN SCHYMAN (v):
          </note>
          <note>
            Fru talman! Jag vill passa på tillfället att också ställa en
            fråga om talets innehåll. Vad jag förstod är det regeringens och
            statsministerns uppfattning att man inte skall ha en klart uttalad
            åsikt i denna fråga.
          </note>
          <note>
            Man har någon linje som man kanske vill beteckna som vänta och
            se. Då undrar jag om inte Göran Persson också inser att det i
            praktiken pågår ett arbete som har till syfte att möjliggöra för
            Sverige att vara med, dvs. man har fattat beslut utan att uttrycka
            det rakt ut.
          </note>
          <note>
            Hur har ni tänkt att genomföra den förankringsprocess som är
            nödvändig för att få en folklig förankring för kommande beslut,
            Göran Persson, förutom genom mötet i går på ABF-huset?
          </note>
          <note type="speaker">
            Anf. 43 Statsminister GÖRAN PERSSON (s):
          </note>
          <note>
            Fru talman! För det socialdemokratiska partiets del blir det
            studiecirklar, rådslagsgrupper, mötesverksamhet, sådant som tillhör
            en bred folkrörelse.
          </note>
          <note>
            Frågan om det sakliga innehållet, om var vi så småningom skall
            hamna i EMU-beslutet, är öppen.
          </note>
          <note>
            Det är den därför att det vore fel att börja den här sökande,
            folkbildande processen genom att från början tala om vad folk
            skall tycka.
          </note>
          <note>
            Det är ett utomordentligt stort och svårt beslut som vi skall
            fatta. Nu skall vi inhämta alla fakta, väga argumenten för och
            emot, se konsekvenserna av ett medlemskap och se konsekvenserna
            av ett utanförstående. I den processen hälsar socialdemokratin,
            men också regeringen naturligtvis, alla intresserade deltagare
            välkomna i debatten.
          </note>
          <note type="speaker">
            Anf. 44 JOHAN LÖNNROTH (v):
          </note>
          <note>
            Fru talman! Den föranmälda fråga som jag har lämnat in knyter
            direkt an till den föregående diskussionen. Jag undrar därför
            om jag kan få ta upp den i detta sammanhang.
          </note>
          <note>
            Det som statsministern just tog upp handlar om den stabilitetspakt
            som vi har fått föredragningar om i såväl finansutskottet som
            i EU-nämnden. Jag har fattat det så att regeringen nu har bestämt
            sig för att i stora drag acceptera det förslag som nu diskuteras
            och att man i Dublin i december tänker ställa sig bakom det här
            förslaget. Enligt min bedömning tar man därmed ett mycket stort
            politiskt steg in i en framtida
          </note>
          <note>
            EMU-konstruktion, oavsett om Sverige kommer med i EMU eller inte.
          </note>
          <note>
            Min fråga är: Hur tänker sig statsministern att förankra det
            beslutet här i riksdagen?
          </note>
          <note type="speaker">
            Anf. 45 Statsminister GÖRAN PERSSON (s):
          </note>
          <note>
            Fru talman! Jag tror att Johan Lönnroth själv egentligen svarade
            på frågan. Han sade att man därmed - om stabilitetspakten förverkligas
            - tar ett steg mot EMU, oavsett om man själv går med eller inte.
          </note>
          <note>
            Det är det sista som är vår poäng. Vi har inte bestämt oss för
            om vi vill gå med eller inte. Däremot har vi gjort klart att de
            länder som vill åstadkomma en monetär union inte skall hindras
            av Sverige. Vill andra gå vidare, tror fullt och fast på idén,
            bygger system för detta och skapar ett sätt att hantera eventuella
            framtida kriser inom ett EMU, skall vi inte stoppa den processen
            därför att vi i Sverige inte har bestämt oss.
          </note>
          <note>
            Vårt beslut fattas i denna kammare nästa höst. Det ställningstagande
            som skall göras i Dublin kommer att ske efter de vanliga konsultationer
            som sker med riksdagen inför större EU-avgöranden.
          </note>
          <note type="speaker">
            Anf. 46 JOHAN LÖNNROTH (v):
          </note>
          <note>
            Fru talman! Stabilitetspakten kommer också att vara mycket avgörande
            för icke-EMU-medlemmarnas relationer till EMU-medlemmarna. Därför
            binds också Sverige upp, även om vi står utanför EMU, till en
            viss form av ekonomiskt samarbete där man överbetonar inflationsbekämpning
            och budgetunderskottsbekämpning och över huvud taget inte tar
            upp frågan om man inte till äventyrs skulle bestraffa länder som
            exempelvis har en alltför hög arbetslöshet.
          </note>
          <note>
            Frågan är återigen: Anser inte regeringen att det är rimligt
            att även förankra frågan om stabilitetspakten och regeringens
            ställningstagande i Dublin här i riksdagen?
          </note>
          <note type="speaker">
            Anf. 47 Statsminister GÖRAN PERSSON (s):
          </note>
          <note>
            Fru talman! Jag svarade på den frågan. Inför Dublinsammanträdet
            skall riksdagen konsulteras på sedvanligt sätt, vilket sker inför
            stora EU-beslut.
          </note>
          <note>
            Jag tror att det är litet vanskligt att fokusera sig på inflationsbekämpningen,
            vilket Vänsterpartiet gör i många sammanhang, och säga att den
            är för hård i
          </note>
          <note>
            Europa. Det leder omedelbart fram till frågan: Hur hög skall
            då inflationen vara för att man skall hålla arbetslösheten nere,
            och när blir inflationen för hög?
          </note>
          <note>
            Den diskussionen tycker jag också att vi någon gång borde kunna
            föra i den här kammaren, dock kanske inte vid dagens frågestund.
            Men se inte konvergenskriterierna som osunda ekonomisk-politiska
            mål.
          </note>
          <note>
            Tvärtom kommer vi att i andra sammanhang, utöver detta, aktualisera
            arbetslöshetsfrågan, inte minst under den pågående regeringskonferensen.
          </note>
          <note type="speaker">
            Anf. 48 JOHAN LÖNNROTH (v):
          </note>
          <note>
            Fru talman! Det är ingen tvekan om att Vänsterpartiet anser att
            det är bra att bekämpa inflationen.
          </note>
          <note>
            Detta handlar om prioriteringar. Varför driver inte regeringen
            sysselsättningsfrågan även i samband med
          </note>
          <note>
            EMU och stabilitetspakten? Varför lägger regeringen den frågan
            helt vid sidan om, så att den inte över huvud taget påverkar vare
            sig stabilitetspakt eller
          </note>
          <note>
            EMU-process?
          </note>
          <note type="speaker">
            Anf. 49 Statsminister GÖRAN PERSSON (s):
          </note>
          <note>
            Fru talman! Vänsterpartiet får bestämma sig. Antingen är det
            bra att bekämpa inflationen eller också är det inte det.
          </note>
          <note>
            Vi tror att en låg inflation - det ser vi av 1980-
          </note>
          <note>
            talets erfarenheter - ger bäst förutsättningar för sysselsättning
            och ekonomisk tillväxt ute i Europa. Vi hade en inflation som
            åtminstone Vänsterpartiet måste ha varit nöjt med under 80-talet,
            då inflationen låg på uppemot tvåsiffriga tal. Det gav inte direkt
            någon bra utveckling i Sverige. Så ställ inte inflation mot arbetslöshet.
            Det är en förenklad och ytlig diskussion som leder fram till krav
            på svar från den som driver inflationen som en förutsättning för
            arbetslöshetsbekämpning på frågan: Hur hög skall då inflationen
            bli? Fundera på den frågan ett tag.
          </note>
          <note>
            Kriminella mc-gäng
          </note>
          <note type="speaker">
            Anf. 50 GUN HELLSVIK (m):
          </note>
          <note>
            Fru talman! Jag har en fråga till justitieministern.
          </note>
          <note>
            Bakgrunden är att familjer i Helsingborgs kommun har börjat sända
            bort sina barn av rädsla för vad som kan hända på grund av det
            upptrappade mckriget. I natt skadades också oskyldiga malmöbor.
            Det är helt uppenbart att familjer inte kan känna den trygghet
            mot hot som varje människa borde ha rätt att känna i ett land
            i fred.
          </note>
          <note>
            Hela Malmöhus län har, liksom övriga län i Sverige, drabbats
            av regeringens besparingar på rättsväsendet. För två år sedan
            fanns i Helsingborg 245 poliser; i dag är de 124. För två år sedan
            fanns 104 civilanställda; inom en snar framtid är det bara 46
            kvar, och de kvarvarande poliserna måste engagera sig i rena serviceuppgifter
            som inte har ett spår av polisiärt arbete i sig som exempelvis
            service av bilar. En för alla, med undantag för de kriminella,
            otillfredsställande situation har uppkommit.
          </note>
          <note>
            Min fråga till justitieministern är: Vilka åtgärder tänker justitieministern
            vidta för att de kriminella mcgängen skall bli förlorarna i det
            pågående kriget?
          </note>
          <note type="speaker">
            Anf. 51 Justitieminister LAILA FREIVALDS (s):
          </note>
          <note>
            Fru talman! Det är en fruktansvärt allvarlig händelse som har
            inträffat i Malmö. Det är ett illdåd av det värsta slaget som
            har inträffat. Vi accepterar inte det i vårt samhälle. Dess bättre
            är det så, vilket Gun
          </note>
          <note>
            Hellsvik borde känna till, att detta är en fråga som har tagits
            på största allvar inte bara av polis och åklagare, som i sitt
            dagliga arbete har att hantera detta hot mot enskilda människor,
            utan även i lagstiftningsarbetet.
          </note>
          <note>
            Frågan har diskuterats här i kammaren.
          </note>
          <note>
            Jag har vid ett par tillfällen under det senaste året redovisat
            vilka åtgärder jag från min position har sett bör vidtas. Jag
            kan erinra Gun Hellsvik om den redogörelse jag gjorde för ett
            tag sedan om de förändringar som har gjorts när det gäller polisens
            arbete med mc-brottsligheten. En fördjupad och gemensam strategi
            har utarbetats för hela riket och i samarbete med de län som är
            närmast berörda. Utbildning och metodutveckling har satts i gång
            inom polisen och har lett till att man arbetar på ett helt annat
            sätt i dag än tidigare. Särskilda kriminalunderrättelseenheter
            har skapats inom polisen eftersom det här handlar om att förhindra
            grov brottslighet. Då är just förspaningsarbetet oerhört viktigt.
            Samarbetet med andra länders polis har effektiviserats, närmast
            med Danmarks polis eftersom frågan faktiskt är gränsöverskridande.
          </note>
          <note>
            På lagstiftningsområdet har regeringen sedan den tillträdde för
            två år sedan tagit tag i flera frågor som har försummats av den
            tidigare borgerliga regeringen för att skärpa lagstiftningen och
            polisens möjligheter att arbeta. Detta har mycket stor betydelse
            just i dessa sammanhang. Numera är det möjligt att avlyssna mobiltelefoner
            och vidarekopplade telefonsamtal.
          </note>
          <note>
            Numera är det möjligt att spana med fjärrmanövrerade övervakningskameror.
            Detta är ett mycket viktigt instrument, bl.a. när det gäller bekämpning
            av denna typ av brottslighet. Jag har tillsatt en utredning för
            att gå vidare när det gäller att överväga vilka ytterligare tvångsmedel
            vi måste ge polisen möjlighet att använda. Detta handlar ju om
            mycket grov och allvarlig brottslighet. Ökad användning av telefonavlyssning
            och övervakningskameror är andra typer av åtgärder mot brott som
            används också i förspaningssyfte. Det finns en utredning som även
            funderar över den svåra frågan om vi skall tillåta buggning i
            vårt samhälle.
          </note>
          <note>
            Det är bl.a. den här typen av brottslighet, eller befarandet
            att sådant kan förekomma i Sverige, som ligger bakom detta beslut.
            Ett databaserat kriminalunderrättelseregister övervägs. Detta
            kan bli ett viktigt instrument i polisens arbete. Även när det
            gäller mera avlägsna, men ändå betydelsefulla frågor om skydd
            för vittnen och bevispersoner i de här sammanhangen har åtgärder
            vidtagits, och ytterligare övervägs.
          </note>
          <note>
            Jag anser att svensk polis har tagit denna fråga på yttersta
            allvar. Så har också jag gjort. Därigenom har jag tagit initiativ
            till en rad åtgärder som skall förbättra polisens möjligheter
            att arbeta. Jag har delvis mött motstånd i den här kammaren, dock
            icke av Gun
          </note>
          <note>
            Hellsvik och hennes parti. Det vill jag tacka för.
          </note>
          <note>
            När det gäller polisens resurser gör jag bara den förvånade kommentaren
            om polisen med sina resurser, totalt sett drygt 10 miljarder kronor:
            Skulle de inte har resurser att bekämpa den allvarligaste typen
            av brottslighet?
          </note>
          <note type="speaker">
            Anf. 52 GUN HELLSVIK (m):
          </note>
          <note>
            Fru talman! Jag har fått ett klart svar på frågan om huruvida
            det blir någon utökning av polisens resurser.
          </note>
          <note>
            Där uppfattade jag att svaret är ett klart nej. Men jag vill
            då ställa några andra frågor kopplade till den diskussion som
            ägde rum i kammaren i våras.
          </note>
          <note>
            En fråga är: Varför föreslår regeringen att den nationella insatsstyrkan
            skall försvinna i stället för, vilket jag i den debatten förde
            fram och vilket vi har lagt fram i en partimotion, att vi ändrar
            reglerna så att vi kan utnyttja den höga kompetens som finns inom
            denna insatsstyrka runt om i landet? Varför lägger inte regeringen
            fram det förslag som möjliggör buggning som faktiskt finns i stället
            för att tillsätta en ny utredning som skjuter avgörandena på framtiden?
            Och varför görs de stora besparingar på kriminalvården som bl.a.
            drabbar klass 1-anstalterna, den typ av anstalter där dessa ligister
            bör sitta? Dessa anstalter är i dag fullbelagda.
          </note>
          <note type="speaker">
            Anf. 53 Justitieminister LAILA FREIVALDS (s):
          </note>
          <note>
            Fru talman! Jag tror att Gun Hellsvik är dåligt informerad. Den
            nationella insatsstyrkan skall inte alls försvinna. Det har aldrig
            varit meningen. Den nationella insatsstyrkan, som skall bekämpa
            terrorism, har inte använts sedan den kom till. Den har till mig
            framfört - jag antar att den framförde det till Gun Hellsvik under
            den tidigare regeringens tid - en bön om att vi skulle ändra regelverket
            så att man kunde använda sin kompetens mera i vardagligt arbete
            och icke bara vänta på att terrorism skulle inträffa. Det är bakgrunden
            till att vi ser över regelverket och inför den nationella insatsstyrkan
            i organisationen för piketen i
          </note>
          <note>
            Stockholm. Det gör det möjligt att för Stockholms del använda
            sig av kompetensen hos denna insatsstyrka även i andra sammanhang,
            och det gör det möjligt för de andra storstäderna, som har egna
            piketstyrkor, att kunna begära hjälp i den mån man bedömer att
            just den särskilda kompetens som finns i Stockholms piket behövs
            även på den egna orten.
          </note>
          <note>
            När det gäller buggning är Gun Hellsvik också dåligt påläst.
            Den utredning och det förslag som sedan gammalt finns när det
            gäller buggning gäller bara säpos verksamhet, inte den öppna polisverksamheten.
          </note>
          <note>
            Den har aldrig utretts, men jag anser att den skall utredas.
          </note>
          <note>
            Det sker inga besparingar i kriminalvården som innebär att vi
            inte skulle kunna ha platser i klass 1, eller att säkerheten inte
            skulle kunna upprätthållas där. Gun Hellsvik borde kanske informera
            sig om hur de besparingar som kriminalvården genomför faktiskt
            fördelar sig på olika områden.
          </note>
          <note type="speaker">
            Anf. 54 GUN HELLSVIK (m):
          </note>
          <note>
            Fru talman! Jag skall bara kort konstatera att den ändring som
            framställs i budgetpropositionen är att den nationella insatsstyrkan
            skall ingå i piketstyrkan i
          </note>
          <note>
            Stockholm, som justitieministern säger. Men en ändrad lagstiftning
            innebär också att man mister möjligheten att hålla denna styrka
            samlad och att använda den inte bara för det vi formellt kallar
            "mot terroristverksamhet", utan även för denna typ av speciella
            aktioner.
          </note>
          <note type="speaker">
            Anf. 55 SIW PERSSON (fp):
          </note>
          <note>
            Fru talman! Jag skulle vilja vända mig till statsministern i
            samma ärende.
          </note>
          <note type="speaker">
            Anf. 56 TALMANNEN:
          </note>
          <note>
            Eftersom Siw Persson ställer frågan till statsministern får hon
            vänta, därför att justitieministern måste få svara först.
          </note>
          <note type="speaker">
            Anf. 57 Justitieminister LAILA FREIVALDS (s):
          </note>
          <note>
            Fru talman! Den särskilda insatsstyrkans särskilda kompetens
            när det gäller att bekämpa terrorism kommer att bibehållas. Ett
            sätt att säkerställa att den här gruppen kan bibehållas resursmässigt,
            kompetensmässigt och mentalt är att införa den i piketen i
          </note>
          <note>
            Stockholm, men att hålla den samlad när det gäller deras särskilda
            kompetens i fråga om insatser mot terrorism.
          </note>
          <note type="speaker">
            Anf. 58 SIW PERSSON (fp):
          </note>
          <note>
            Fru talman! Det är naturligtvis riktigt att Polisen har resurser
            och gör vad den kan för att bekämpa det som vi nu upplever. Men
            vi skall komma ihåg att det inte spelar någon roll hur mycket
            resurser vi ger Polisen, därför att den kommer aldrig att klara
            det här själv. Vi måste arbeta över det breda fältet.
          </note>
          <note>
            Jag har alltid hävdat att vi har mycket bra lagstiftning på många
            olika områden, men det är bara det att vi inte använder den fullt
            ut. Vi ser nu t.ex. när det gäller ALU att olika myndigheter inte
            samarbetar. På frågan varför de inte gör det har jag inget svar.
          </note>
          <note>
            Statsministern har, som sammanhållande minister för hela regeringen,
            en fantastisk uppgift att samla alla krafter. Därför är min fråga
            om statsministern tänker ta samma grepp - inte ut i tassemarkerna,
            som den danske statsministern, vars förslag i många stycken är
            felaktigt. Vad tänker statsministern göra för att samla resurser
            även utanför Justitiedepartementets område för att få ett stopp
            på det här och stämma i bäcken och inte i ån?
          </note>
          <note type="speaker">
            Anf. 59 Statsminister GÖRAN PERSSON (s):
          </note>
          <note>
            Fru talman! Jag finner att svaret på denna fråga bör lämnas av
            justitieministern.
          </note>
          <note type="speaker">
            Anf. 60 TALMANNEN:
          </note>
          <note>
            Statsministern beslutar att justitieministern skall svara på
            frågan, och jag bifaller det.
          </note>
          <note type="speaker">
            Anf. 61 Justitieminister LAILA FREIVALDS (s):
          </note>
          <note>
            Fru talman! Siw Persson pekar på någonting som är väldigt väsentligt
            när det gäller bekämpning av den typ av brottslighet vi talar
            om. Lösningen på det är just att det måste finnas ett brett samarbete
            över olika sektorer i samhället. Det är därför som jag när det
            gäller Polisens sätt att arbeta har lagt så oerhört stor vikt
            vid att det skall vara vad vi kallar problemorienterat. När man
            då har definierat problemet skall man mobilisera de krafter i
            samhället som har möjligheter att spela en roll.
          </note>
          <note>
            Om det t.ex. handlar om hur kommunala bolag eller privata företag
            använder sig av lokaler, är det naturligtvis viktigt i ett problemorienterat
            arbete att kontakta dem som kan påverka användningen av dessa
            lokaler och fullt ut utnyttja den lagstiftning som finns i dag.
            Det är möjligt att vi kan utvidga lagstiftningen.
          </note>
          <note>
            Jag noterar att Siw Persson inte helt sväljer det danska förslaget
            som ligger på bordet. Jag tycker att det i långa stycken är mycket
            intressant, och vi har diskuterat det på nordisk nivå. Jag kommer
            att gå vidare med de delar som jag anser också kan effektivisera
            den svenska lagstiftningen. Men en förutsättning för att det skall
            bli effektivt är, precis som Siw
          </note>
          <note>
            Persson påpekar, att det sker ett effektivt samarbete på det
            lokala planet. Det är hela tanken med det brottsförebyggande program
            som regeringen har tagit fram, och det är hela tanken med det
            problemorienterade arbetssättet på polisnivå.
          </note>
          <note type="speaker">
            Anf. 62 SIW PERSSON (fp):
          </note>
          <note>
            Fru talman! Jag kan bara beklaga att statsministern inte tog
            chansen att tala om hur man skall göra för att accelerera insatserna
            för att få bort just det som vi inte vill ha. Men jag tackar för
            justitieministerns svar.
          </note>
          <note>
            Jag vill bara säga att vi aldrig kommer att lyckas om vi hela
            tiden stämmer i ån i stället för i bäcken.
          </note>
          <note>
            Jag kan inte förstå varför man inte använde t.ex. planoch bygglagen,
            så att de aldrig hade kommit in i
          </note>
          <note>
            Malmö. Vi har ett mycket välreglerat samhälle, men vi skall se
            till att använda lagen även för de människor som det kan vara
            svårt att nå lagen med, och inte bara för Svensson.
          </note>
          <note type="speaker">
            Anf. 63 Justitieminister LAILA FREIVALDS (s):
          </note>
          <note>
            Fru talman! Jag delar helt Siw Perssons uppfattning att man skall
            använda all lagstiftning, inte bara den som direkt siktar på effekterna
            av vissa handlingar när de uppträder i form av brott. Om det finns
            möjlighet att använda t.ex. plan- och bygglagstiftningen skall
            man givetvis göra det. Jag utgår från att de inblandade myndigheterna
            ser över sina möjligheter att använda den lagstiftning de har,
            men jag ämnar inte ge några direktiv till dem.
          </note>
          <note>
            EU:s omfördelningspolitik
          </note>
          <note type="speaker">
            Anf. 64 KURT OVE JOHANSSON (s):
          </note>
          <note>
            Fru talman! Undersökningar har visat att det politiska kravet
            om rättvisefördelning under de senaste 20
          </note>
          <note>
            åren har tagit väldigt mycket stryk i Sverige. Nu kommer Sverige
            att betala ganska mycket pengar till
          </note>
          <note>
            EU varje år, och Sverige kommer också att få tillbaka en hel
            del av de pengar som satsas i medlemsavgifter.
          </note>
          <note>
            Men när de kommer tillbaka är de specialdestinerade.
          </note>
          <note>
            Min fråga till statsministern är om han anser att EU:s omfördelningspolitik
            bidrar till en god fördelningspolitik i Sverige.
          </note>
          <note type="speaker">
            Anf. 65 Statsminister GÖRAN PERSSON (s):
          </note>
          <note>
            Fru talman! Det var en svår fråga, och det krävs nog litet reflexion
            innan man svarar på den.
          </note>
          <note>
            De direkta bidrag som kanaliseras från unionen tillbaka till
            Sverige går i huvudsak till två områden, nämligen dels till jordbruket,
            dels till regionalpolitiken. Jordbrukets bidrag har också ett
            stort inslag av regional fördelning.
          </note>
          <note>
            Jag är tvärsäker på att det som är regionalpolitiskt i de här
            stora strömmarna tillbaka har en rättvis fördelningsprofil, i
            den meningen att det faktiskt går till de regioner som är svagast,
            där arbetslösheten är störst och där dessa pengar gör störst nytta.
          </note>
          <note>
            Jordbruksbidragen har av och till haft ett stötande inslag av
            att väldigt mycket pengar har gått till dem som redan har haft
            det mycket gott ställt. Där finns en växande kritik. Det är också
            en av de frågor som naturligtvis diskuteras, och där funderar
            vi nu på hur en ny jordbrukspolitik för Europaunionen skall utformas.
            I den delen tycker jag inte att det svarar mot bra fördelningspolitik.
          </note>
          <note>
            Radioaktiva utsläpp från kärnkraftverk
          </note>
          <note type="speaker">
            Anf. 66 LENNART BRUNANDER (c):
          </note>
          <note>
            Fru talman! Jag skulle vilja ställa en fråga till miljöministern
            om radioaktiva utsläpp i de svenska kärnkraftverken.
          </note>
          <note>
            FN-organ har undersökt de radioaktiva utsläppen i
          </note>
          <note>
            43 kärnkraftverk i Västeuropa. De svenska kärnkraftverken ligger
            i topp, vilket är mycket anmärkningsvärt, efter allt tal om hur
            säkra de är. Det är naturligtvis ett bekymmer för alla som bor
            i närheten av dessa kärnkraftverk om för stora doser radioaktiva
            utsläpp kommer ut i luft och vatten, och det är mycket angeläget
            att göra någonting åt det här. Värst av de svenska kärnkraftverken
            är Ringhals 1, som även efter de undersökningar som gjorts av
            FN har fortsatt att öka sina utsläpp.
          </note>
          <note>
            Min fråga är vad miljöministern avser att göra och vilka åtgärder
            som skall vidtas för att förändra den här situationen till det
            bättre.
          </note>
          <note type="speaker">
            Anf. 67 Miljöminister ANNA LINDH (s):
          </note>
          <note>
            Fru talman! Jag vill börja med att konstatera att säkerheten
            är väldigt hög i de svenska kärnkraftverken. Vi har ett kontinuerligt
            arbete för att se till att säkerheten fortsätter att vara mycket
            bra.
          </note>
          <note>
            När det gäller de radioaktiva utsläpp som har konstaterats, är
            det viktigt att se att de ligger långt under de gränsvärden som
            finns uppsatta och att det inte har riktats några anmärkningar
            mot de svenska kärnkraftverken på grund av dessa utsläpp.
          </note>
          <note type="speaker">
            Anf. 68 LENNART BRUNANDER (c):
          </note>
          <note>
            Fru talman! Det är väl anmärkning nog att de är värst i västvärlden
            på att släppa ut radioaktivt avfall.
          </note>
          <note>
            Jag tycker att det är tillräckligt stor anmärkning för att man
            skall ta det hela på allvar.
          </note>
          <note>
            Miljöministern talar om gränsvärden, och de gränsvärdena i Sverige
            ligger för högt. Nästa fråga är denna: Är miljöministern beredd
            att vidta åtgärder och lägga fram förslag om att sänka dessa gränsvärden,
            så att människor kan känna sig trygga i det avseendet?
          </note>
          <note type="speaker">
            Anf. 69 Miljöminister ANNA LINDH (s):
          </note>
          <note>
            Fru talman! De svenska gränsvärdena tillhör de allra strängaste
            i världen, så de kan inte påstås ligga för högt. Trots det kommer
            de svenska kärnkraftverken inte i närheten av de gränsvärdena,
            och det är ett gott betyg åt de svenska kärnkraftverken. Däremot
            pågår det naturligtvis ett kontinuerligt arbete med att hela tiden
            se till att säkerheten är så hög som det någonsin går i kärnkraftverken.
          </note>
          <note type="speaker">
            Anf. 70 LENNART BRUNANDER (c):
          </note>
          <note>
            Fru talman! Jag skall inte ifrågasätta miljöministerns svar att
            de svenska gränsvärdena ligger lägst, men jag har faktiskt en
            uppgift om att gränsvärdena ligger ganska högt internationellt
            sett, även om jag inte har några direkta belägg för det. Jag skulle
            vilja fråga om miljöministern vet hur gränsvärdena ligger i de
            olika länderna.
          </note>
          <note type="speaker">
            Anf. 71 Miljöminister ANNA LINDH (s):
          </note>
          <note>
            Fru talman! Om jag skall kunna ange de exakta gränsvärdena i
            olika länder får jag nog be herr Brunander att komma tillbaka
            med en skriftlig fråga, så skall han få den redogörelsen.
          </note>
          <note>
            Mellanöstern
          </note>
          <note type="speaker">
            Anf. 72 VIOLA FURUBJELKE (s):
          </note>
          <note>
            Fru talman! Jag har en fråga till statsrådet Schori.
          </note>
          <note>
            Utvecklingen i Mellanöstern den senaste tiden inger allvarlig
            oro. Sverige har haft en väldigt aktiv roll i fredsprocessen tidigare,
            och det anser jag förpliktar.
          </note>
          <note>
            Vad avser statsrådet att göra i den kritiska situation som har
            uppstått?
          </note>
          <note type="speaker">
            Anf. 73 Statsrådet PIERRE SCHORI (s):
          </note>
          <note>
            Fru talman! Jag deltog i EU:s utrikesministermöte för två dagar
            sedan, där också Yasir Arafat deltog.
          </note>
          <note>
            Det var just då krisen var som värst. EU antog ett mycket kraftfullt
            uttalande, och också ett åtgärdspaket, där Sverige bidrog. Man
            konstaterade i detta uttalande att oroligheterna och den stora
            kris som nu finns i fredsprocessen beror på just bristande framsteg
            i processen. Båda parter skulle visa återhållsamhet och återgå
            till förhandlingsbordet, men man riktade ett par precisa krav
            till Israel. Det gällde att uppfylla
          </note>
          <note>
            Osloavtalet, utrymma Hebron enligt avtalet, släppa palestinska
            fångar, återställa tunneln vid de heliga platserna i dess ursprungliga
            skick, häva avspärrningarna och inte hindra utländskt bistånd.
          </note>
          <note>
            Därefter ägde mötet i Washington rum, som tyvärr inte verkar
            ha givit så mycket.
          </note>
          <note>
            EU beslutade att bevilja Arafats begäran om 20
          </note>
          <note>
            miljoner ecu - 200 miljoner kronor - för att lindra det budgetunderskott
            och den kris som har uppstått i den palestinska myndighetens budget
            på grund av att
          </note>
          <note>
            Israel inte har betalat ut sin del till de ockuperade områdena,
            som man skulle göra. Sverige fick häromdagen en direkt begäran
            från president Arafat, och vi har beviljat 5 miljoner dollar för
            detta budgetstöd.
          </note>
          <note type="speaker">
            Anf. 74 VIOLA FURUBJELKE (s):
          </note>
          <note>
            Fru talman! Det är väldigt bra att EU gör sådana kraftfulla uttalanden.
            Finns det ytterligare enskilda bilaterala åtgärder från svensk
            sida? Kan vi utnyttja de kontakter som vi har med båda sidorna
            till att förmå dem att sätta fart på fredsprocessen igen?
          </note>
          <note type="speaker">
            Anf. 75 Statsrådet PIERRE SCHORI (s):
          </note>
          <note>
            Fru talman! Givetvis försöker vi detta, men i det nuvarande läget
            är det framför allt USA som spelar stor roll när det gäller att
            påverka parterna. Men Sverige kommer att vara fortsatt aktivt.
            En delegation kommer bl.a. inom kort att resa ned till området
            och underteckna vissa avtal med den palestinska myndigheten, och
            också föra samtal med den israeliska regeringen.
          </note>
          <note>
            Afghanistan
          </note>
          <note type="speaker">
            Anf. 76 EVA ZETTERBERG (v):
          </note>
          <note>
            Fru talman! Jag har också en fråga till statsrådet
          </note>
          <note>
            Schori, men den gäller situationen i Afghanistan. Vi har kunnat
            följa hur talibanerna har tagit över makten och infört ett skräckvälde
            med fundamentalistiska förtecken där alla mänskliga rättigheter
            har satts åsido.
          </note>
          <note>
            Hur har regeringen agerat inom internationella organ för att
            påverka situationen i Afghanistan, men också vad det gäller flyktingsituationen?
            Det var känt redan före talibanernas maktövertagande att drygt
            2
          </note>
          <note>
            miljoner människor var på flykt från Afghanistan och att deras
            situation var mycket osäker. Nu har den siffran ytterligare ökats
            på. Det finns i Sverige också människor som väntade redan innan
            detta hände och som har fått negativa eller dimmiga svar från
            Invandrarverket.
          </note>
          <note>
            Jag undrar vad Pierre Schori ämnar göra på båda dessa områden
            - både internationellt och vad gäller flyktingar och deras situation
            i Afghanistan. Det gäller också dem som har ansökt om asyl i Sverige
            från
          </note>
          <note>
            Afghanistan.
          </note>
          <note type="speaker">
            Anf. 77 Statsrådet PIERRE SCHORI (s):
          </note>
          <note>
            Fru talman! Utvecklingen i Afghanistan har gått med en rasande
            och förskräcklig fart. Vi har nu sett inledningen till vad man
            nästan kan kalla ett skräckvälde. Det är framför allt FN som vi
            kan agera genom från svensk sida när det gäller de politiska möjligheterna
            att påverka. FN:s generalsekreterares personliga representant
            finns också på platsen.
          </note>
          <note>
            När det gäller bistånd deltar vi. Vi är en av de största aktörerna
            när det gäller att lindra nöden bland flyktingarna på gränsen
            till Afghanistan och på andra håll. Något fall av asylansökningar
            i Sverige har icke kommit på mitt bord ännu, utan det behandlas
            i så fall av Invandrarverket eller Utlänningsnämnden.
          </note>
          <note type="speaker">
            Anf. 78 EVA ZETTERBERG (v):
          </note>
          <note>
            Fru talman! Jag tackar för den informationen,
          </note>
          <note>
            Pierre Schori. Jag vill precisera min fråga vad gäller flyktingar
            i Sverige som innan kuppen hade fått negativa besked utifrån att
            man förväntade sig en förändring av situationen. Man kan knappast
            hävda att förändringen har skett till det bättre. Jag hoppas därför
            att Pierre Schori kommer att få dessa frågor på sitt bord, eftersom
            jag har mycket svårt att se att någon av dem som söker asyl i
            Sverige i dag skulle ha möjlighet att återvända med livet i behåll
            till Afghanistan.
          </note>
          <note type="speaker">
            Anf. 79 Statsrådet PIERRE SCHORI (s):
          </note>
          <note>
            Fru talman! Det ligger i utlänningslagen att man kan komma in
            med en ny ansökan när nya graverande omständigheter uppstår i
            sådana här fall, och då beaktas dessa nya omständigheter.
          </note>
          <note>
            Brandsäkerhet
          </note>
          <note type="speaker">
            Anf. 80 TUVE SKÅNBERG (kd):
          </note>
          <note>
            Fru talman! Jag skulle vilja ställa en fråga till inrikesminister
            Jörgen Andersson gällande brandsäkerheten i våra hus.
          </note>
          <note>
            Efter den svåra brandolyckan på Düsseldorfs flygplats i april
            i år, då 17 människor dödades av rökutvecklingen, har EU arbetat
            vidare med normer för byggmaterial. Nu föreslås EU:s stående kommitté
            för byggnadsmaterial på måndag anta en norm som kallas Singel
            Burning Item. Kritiken är hård mot denna norm, eftersom den föreslagna
            metodens kontroll av rökutveckling är bristfällig.
          </note>
          <note>
            Är inrikesministern beredd att agera för hårdare krav på brandnormen
            för byggmaterial?
          </note>
          <note type="speaker">
            Anf. 81 Inrikesminister JÖRGEN ANDERSSON (s):
          </note>
          <note>
            Fru talman! Den detaljfrågan är jag inte beredd att svara på
            i dag.
          </note>
          <note>
            Istanbuldeklarationen
          </note>
          <note type="speaker">
            Anf. 82 KARL-GÖRAN BIÖRSMARK (fp):
          </note>
          <note>
            Fru talman! Under 90-talet har FN arrangerat en hel del världskonferenser.
            Det har varit miljökonferensen i Rio, kvinnokonferensen i Peking,
            befolkningskonferensen i Kairo och nu sist habitatkonferensen
            om boplats i Istanbul. Statsrådet Jörgen Andersson var ordförande
            för Boplats-96-kommittén, som förberedde det svenska engagemanget
            i konferensen.
          </note>
          <note>
            Jag skulle vilja veta hur regeringen tänker sig uppföljningen
            av Istanbuldeklarationen. Det är viktigt att orden blir handling.
            Jag vet inte om det är statsrådet
          </note>
          <note>
            Jörgen Andersson som närmast skall svara på det.
          </note>
          <note>
            Vem är det som kommer att ha ansvaret för uppföljningen av Istanbuldeklarationen?
          </note>
          <note type="speaker">
            Anf. 83 Inrikesminister JÖRGEN ANDERSSON (s):
          </note>
          <note>
            Fru talman! Jag känner att vi har ett ansvar på vårt departement.
            Frågan sorterar under mitt ansvarsområde. Därför har uppföljningen
            av denna viktiga konferens, Habitat II, tagits om hand av departementet.
            Vi har tillsatt en särskild grupp bland tjänstemännen på departementet
            som just kanaliserar slutdokumentet och försöker omsätta det i
            ett praktiskt handlande som skall kunna genomsyra vår del av det
            ansvar vi tog på oss genom slutdokumentet.
          </note>
          <note type="speaker">
            Anf. 84 KARL-GÖRAN BIÖRSMARK (fp):
          </note>
          <note>
            Fru talman! Jag tackar för svaret. Det är bra att vi får besked
            om vem som kommer att vara motpart i den diskussion som nu kommer
            vid uppföljningen.
          </note>
          <note>
            Det kommer att hållas en del seminarier på detta tema, och det
            är bra att veta vem i regeringen som har ansvaret.
          </note>
          <note>
            Engagemanget är både nationellt och internationellt. Min följdfråga
            är: Betyder det att statsrådet
          </note>
          <note>
            Jörgen Andersson även kommer att ha hand om den internationella
            uppföljningen av habitatkonferensen?
          </note>
          <note type="speaker">
            Anf. 85 Inrikesminister JÖRGEN ANDERSSON (s):
          </note>
          <note>
            Fru talman! Jag känner nog ett ansvar på den punkten, men det
            är klart att det skall samordnas med övriga som har intresse av
            detta i regeringskansliet.
          </note>
          <note>
            Mobbning i skolan
          </note>
          <note type="speaker">
            Anf. 86 INGER LUNDBERG (s):
          </note>
          <note>
            Fru talman! Jag skulle vilja ställa en fråga till utbildningsministern.
          </note>
          <note>
            I morse fick vi del av en norsk undersökning som visar att många
            barn mobbas av vuxna i skolan. Väldigt mycket i kommentarerna
            talar för att detta också är svensk verklighet. Det är oerhört
            allvarligt om samhället utbildar barn och enskilda barn behandlas
            kränkande. Jag är väl medveten om att detta inte är någonting
            som generellt utmärker skolan eller lärare, men varje enskilt
            fall är utomordentligt allvarligt för de barn och unga som drabbas.
          </note>
          <note>
            Jag vill därför fråga utbildningsministern om Utbildningsdepartementet
            kommer att ta tag också i denna del av mobbningsproblematiken.
          </note>
          <note>
            Anf. 87 Utbildningsminister CARL
          </note>
          <note>
            THAM (s):
          </note>
          <note>
            Fru talman! Denna fråga berör egentligen min kollega skolministerns
            område. Det är alldeles självklart att vi från departementet och
            skolministern noga följer detta. Om det finns minsta skäl till
            att ingripa kommer vi också att göra det. Lärare och andra vuxna
            i skolan skall självfallet vara föredömen och inte själva ägna
            sig åt att - som det hette i den norska undersökningen - mobba
            elever. Lärarna skall ju stödja eleverna och inte motsatsen. Det
            är en självklar uppgift för skolministern att följa denna fråga.
            Jag är också helt övertygad om att hon är mycket engagerad i detta.
          </note>
          <note type="speaker">
            Anf. 88 INGER LUNDBERG (s):
          </note>
          <note>
            Fru talman! Jag vill bara påminna utbildningsministern om att
            detta är en fråga också för lärarutbildningarna och skolledarutbildningarna.
            Det är kanske inte bara en fråga där man enstaka gånger skall
            ingripa. Denna typ av företeelse förekommer i mänsklig samvaro.
            Det finns ofta förklaringar när en vuxen mobbar ett barn. Det
            kan vara tufft att vara ensam vuxen bland barn. Men det är oerhört
            viktigt att vi kontinuerligt arbetar med frågan. Ingenting är
            allvarligare än ett litet barn som känner sig kränkt.
          </note>
          <note>
            Mätning av luftföroreningar och utsläpp
          </note>
          <note type="speaker">
            Anf. 89 ELVER JONSSON (fp):
          </note>
          <note>
            Fru talman! Jag vill ställa en fråga till miljöministern.
          </note>
          <note>
            För ett tag sedan hade vi en debatt här i kammaren då jag framförde
            synpunkten att statliga organ kommer med olika uppgifter. Det
            gäller inte åsiktsmässigt utan främst hårdfakta, i det här fallet
            angående luftföroreningar och utsläpp. Naturvårdsverket och SMHI
          </note>
          <note>
            hade lämnat olika uppgifter. Min enkla och raka fråga är: Är
            dessa statliga organ numera överens om vad som gäller beträffande
            utsläpp och luftföroreningar?
          </note>
          <note type="speaker">
            Anf. 90 Miljöminister ANNA LINDH (s):
          </note>
          <note>
            Fru talman! Jag redovisade då att man var inne i ett arbete för
            att försöka att hitta så bra beräkningsmetoder som möjligt. Såvitt
            jag känner till har detta arbete ännu inte slutförts. Jag tror
            inte att man har kommit fram till exakt samma uppfattning. Däremot
            kan man konstatera att oavsett vilken myndighet man lyssnar till
            är utsläppen för stora.
          </note>
          <note type="speaker">
            Anf. 91 ELVER JONSSON (fp):
          </note>
          <note>
            Fru talman! Beskedet imponerar inte när det gäller dessa statsverk.
            Rent tekniskt skulle man kunna komma fram snabbare. Det cirkulerar
            nu olika uppgifter om vad luften för närvarande döljer i form
            av utsläpp och föroreningar. Jag vädjar till statsrådet att hon
            ber respektive organ att raska på.
          </note>
          <note>
            Hyresgästers självförvaltning
          </note>
          <note type="speaker">
            Anf. 92 STEN ANDERSSON (m):
          </note>
          <note>
            Fru talman! Jag har en fråga till skatteministern.
          </note>
          <note>
            För en dryg timme sedan hade statsrådet och jag här en debatt
            angående självförvaltningen av Holmaområdet i Malmö. Jag ställde
            samma fråga tre gånger, och det var bara jag och statsrådet som
            debatterade så han kan inte ha undgått frågan. Men jag fick inget
            svar. Kanske att statsrådet har lärt sig mera under de senaste
            90 minuterna. Jag ställer frågan återigen: Kan statsrådet på ett
            pedagogiskt sätt förklara varför det i Sverige är tillåtet att
            plocka bär för försäljning och upp till en viss nivå slippa betala
            skatt för den inkomsten, när man måste betala skatt om man städar
            trapporna i en hyresfastighet i Malmö?
          </note>
          <note type="speaker">
            Anf. 93 Statsrådet THOMAS ÖSTROS (s):
          </note>
          <note>
            Fru talman! Sten Anderssons fråga gäller bostadsområdet Holma
            i Malmö, där det finns ett mycket bra exempel på självförvaltning.
            Människor som bor där tar hand om sitt eget område. På det viset
            ökar de makten över sina egna liv. Det är ett mycket bra exempel
            på hur man kan sköta ett bostadsområde.
          </note>
          <note>
            Skattemyndigheten har i det här fallet gjort en tolkning av lagen.
            Därvid har man uppfattat de hyressänkningar som de boende har
            fått som skattepliktiga.
          </note>
          <note>
            Regeringen anser att all sådan typ av verksamhet skall uppmuntras.
            Det är en viktig framtidsfråga, att människor i ökad utsträckning
            kan ta ansvar för sina bostadsområden. Därför har regeringen tillsatt
            en grupp som skall se över hur man skall lösa de problem som har
            uppstått i Malmö.
          </note>
          <note>
            Rent konkret är det särskilt viktigt för den som värnar om välfärdssamhället
            - och det gör den här regeringen och socialdemokraterna - att
            också värna om ett skattesystem så att det inte blir alltför komplicerat
            genom olika undantag. Det är grunden för att vi först och främst
            letar efter lösningar utanför skattesystemet.
          </note>
          <note type="speaker">
            Anf. 94 STEN ANDERSSON (m):
          </note>
          <note>
            Fru talman! Kan jag konstatera att statsrådet är beredd att ändra
            när det gäller skattefriheten avseende bärplockning? Det är inte
            konsekvent att behålla den samtidigt som man ålägger de människor
            i Malmö som frivilligt städar sina trappor skattskyldighet. Har
            jag tolkat statsrådet rätt?
          </note>
          <note type="speaker">
            Anf. 95 Statsrådet THOMAS ÖSTROS (s):
          </note>
          <note>
            Fru talman! Sten Andersson tolkar mig rätt om han tolkar mig
            så att regeringen arbetar mycket seriöst med frågan. Det som sker
            i Holma och i flera andra bostadsområden ute i landet är oerhört
            viktigt samtidigt som det är en viktig framtidsfråga. Regeringen
            skall nu arbeta med frågan för att finna en lösning, i första
            hand utanför skattesystemet.
          </note>
          <note>
            Höjning av elskatten
          </note>
          <note type="speaker">
            Anf. 96 MARIETTA DE POURBAIX-LUNDIN (m):
          </note>
          <note>
            Fru talman! Det har under den senaste tiden förekommit ett antal
            uttalanden om att elskattehöjningar inte påverkar enskilda familjer
            negativt eftersom räntan har sjunkit. Delar statsrådet Thomas
            Östros denna uppfattning?
          </note>
          <note>
            Vidare: En logisk följd av detta resonemang måste då bli att
            om räntan höjs kommer regeringen omedelbart att lägga fram förslag
            till riskdagen om en sänkning av elskatterna, eller?
          </note>
          <note type="speaker">
            Anf. 97 Statsrådet THOMAS ÖSTROS (s):
          </note>
          <note>
            Fru talman! Att vi har höjt elskatterna har sitt ursprung i det
            kunskapslyft som vi har föreslagit, ett kunskapslyft som innebär
            att 10 miljarder kronor satsas på vuxenutbildning för 100 000
            människor och på högskoleplatser för 30 000 människor. Det handlar
            om ett strategiskt val i kampen mot arbetslösheten. Vi skall inte
            konkurrera med realisation på arbeten. Vi skall konkurrera med
            högt kvalificerade arbeten.
          </note>
          <note>
            Människor skall också kunna leva på sin lön.
          </note>
          <note>
            Det är klart att satsningar och reformer av den här typen måste
            finansieras. Ofinansierade reformer leder till ränteoro och räntechocker
            och till en riksdag som drivs från hörn till hörn av en marknad
            som kräver högre räntor för utlåning av pengar. Det är detta som
            vi är på väg ut ur. Vi är på väg att få fast mark när det gäller
            statsfinanserna. Det gör att vi får orken att också föreslå offensiva
            reformer för kampen mot arbetslösheten. Så fungerar sambanden.
          </note>
          <note type="speaker">
            Anf. 98 MARIETTA DE POURBAIX-LUNDIN (m):
          </note>
          <note>
            Fru talman! Jag tolkar det som att detta nästan är en naturlag.
            Om de enskilda människorna skulle få mer utrymme att själva bestämma
            över sina pengar beroende på räntesänkningar, då är dessa pengar
            redan intecknade av staten i form av skattehöjningar.
          </note>
          <note type="speaker">
            Anf. 99 Statsrådet THOMAS ÖSTROS (s):
          </note>
          <note>
            Fru talman! Moderata samlingspartiet har visat hur man ser på
            riskerna med att låta de offentliga finanserna löpa amok. Man
            satsade på skattesänkningar i tider då det var svårt att få budgeten
            att gå ihop. Man ökade budgetunderskottet och ledde Sverige så
            att vi hängde på marknadskroken i åratal och inte längre kunde
            bedriva en effektiv arbetslöshetsbekämpning.
          </note>
          <note>
            Det har varit moderat politik när det gäller skatter, räntor
            och offentliga finanser. Vi tar ansvar för de offentliga finanserna.
            Nu har vi kommit så långt att vi kan föreslå offensiva framtidsreformer
            och samtidigt se sjunkande räntor. Jag tycker att moderaterna
            av detta borde lära sig hur man bedriver finanspolitik så att
            de får styrka att kämpa mot arbetslösheten.
          </note>
          <note type="speaker">
            Anf. 100 MARIETTA DE POURBAIX-LUNDIN (m):
          </note>
          <note>
            Fru talman! Jag konstaterar att statsrådet undviker att svara
            på min fråga. Som så många gånger tidigare lutar sig både statsråd
            och ministrar mot den förra borgerliga regeringen i stället för
            att svara på våra frågor. Ni har nu suttit vid makten i två år
            och måste faktiskt kunna tala om vad ni vill och vad ni tänker
            göra.
          </note>
          <note type="speaker">
            Anf. 101 Statsrådet THOMAS ÖSTROS (s):
          </note>
          <note>
            Fru talman! Jag beskriver en väsentlig del av hur man tar Sverige
            ut ur krisen. Det är fråga om ett kunskapslyft för hela det svenska
            folket, och detta måste naturligtvis finansieras på något sätt.
          </note>
          <note>
            Ni har väldigt väl visat vad moderat strategi har bestått av:
            skattesänkningar, ökade budgetunderskott, räntekaos och ett otroligt
            starkt beroende av marknaden plus skenande massarbetslöshet. Ert
            recept är prövat. Marietta de Pourbaix-Lundins fråga tyder på
            att hon inte har satt sig in i vilken socialdemokraternas strategi
            är, nämligen att skaffa sig den politiska styrkan för att kunna
            bekämpa massarbetslösheten, att se till att komma ur marknadskrafternas
            grepp. Vi har visat väldigt tydligt vad det hela handlar om. Jag
            hoppas att moderaterna aldrig mer får möjlighet att visa de förslag
            och åtgärder som de har.
          </note>
          <note>
            Nollning
          </note>
          <note type="speaker">
            Anf. 102 ELVER JONSSON (fp):
          </note>
          <note>
            Fru talman! Jag vill ställa en fråga till utbildningsministern.
          </note>
          <note>
            Vi har ju här talat om mobbning av barn, kamrater och lärare
            samt lärare som mobbar elever.
          </note>
          <note>
            Min fråga gäller mobbning mellan studenter. För elever som börjar
            på högskolan har det blivit vanligt med alltmer djärva och avancerade
            s.k. insparkar. De tar sig uttryck i mycket förnedrande inslag
            där förakt mot mänskliga värden och inte minst mot kvinnor är
            mycket tydligt.
          </note>
          <note>
            Självfallet, fru talman, menar jag inte att utbildningsministern
            skall stå till svars för vad som kan hända när det gäller avarter.
            Men jag tror att det vore värdefullt om utbildningsministern uttalade
            vad han tycker är lämpligt att göra när en ny kurs startar på
            högskolan.
          </note>
          <note>
            Anf. 103 Utbildningsminister CARL
          </note>
          <note>
            THAM (s):
          </note>
          <note>
            Fru talman! Jag har blivit tillfrågad om detta några gånger när
            jag har varit ute på vissa högskolor där det traditionellt pågår
            s.k. nollning. Min uppfattning i frågan är väldigt klar. Jag anser
            personligen att sådant över huvud taget inte bör förekomma. Jag
            anser att det över huvud taget är en felaktig idé att genom olika
            former av halv- eller helförnedrande verksamheter skola in nya
            ungdomar i skolor eller högre utbildning.
          </note>
          <note>
            Det finns många andra sätt att ta emot nya studenter.
          </note>
          <note>
            Om detta bestämmer inte jag, regeringen eller riksdagen, utan
            det måste högskolorna och framför allt studenterna själva ta ansvar
            för. Mitt intryck är att det i alla fall vid högskolorna pågår
            en självsanerande verksamhet på denna punkt, som jag hoppas fortsätter.
          </note>
          <note type="speaker">
            Anf. 104 ELVER JONSSON (fp):
          </note>
          <note>
            Fru talman! Jag tackar utbildningsministern för beskedet och
            för hållningen i frågan.
          </note>
          <note>
            Utbildningsministern skall emellertid inte göra sin roll alltför
            liten. Jag tror nämligen att hans uttalande, väl spritt till högskolor
            och studenter, har en mycket stor betydelse. Jag tackar för svaret.
          </note>
          <note>
            Frågestunden var härmed avslutad.
          </note>
          <note>
            8 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1996/97:34 Handelsändamålet i detaljplan, m.m.
          </note>
          <note>
            1996/97:36 Den regionala samhällsorganisationen
          </note>
          <note>
            1996/97:37 Ändrad grund för förvaltningen av vissastatligt reglerade
            bostadslån
          </note>
          <note>
            Motioner med anledning av prop. 1996/97:8 Utökad användning av
            strafföreläggande
          </note>
          <note>
            1996/97:Ju1 av Alice Åström m.fl. (v)
          </note>
          <note>
            1996/97:Ju2 av Siw Persson och Ola Ström (fp)
          </note>
          <note>
            1996/97:Ju3 av Gun Hellsvik m.fl. (m)
          </note>
          <note>
            med anledning av prop. 1996/97:9 Ny rättshjälpslag
          </note>
          <note>
            1996/97:Ju4 av Eva Björne (m)
          </note>
          <note>
            1996/97:Ju5 av Kia Andreasson m.fl. (mp)
          </note>
          <note>
            1996/97:Ju6 av Rolf Åbjörnsson (kd)
          </note>
          <note>
            1996/97:Ju7 av Gudrun Schyman m.fl. (v)
          </note>
          <note>
            1996/97:Ju8 av Bengt Harding Olson m.fl. (fp)
          </note>
          <note>
            9 § Anmälan om fråga för skriftligt svar
          </note>
          <note>
            Anmäldes att följande fråga för skriftligt svar framställts den
            2 oktober
          </note>
          <note>
            1996/97:23 av Ulf Melin (m) till jordbruksministern
          </note>
          <note>
            Den svenska äggnäringen
          </note>
          <note>
            Frågan redovisas i bilaga som fogas till riksdagens snabbprotokoll
            tisdagen den 8 oktober.
          </note>
          <note>
            10 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit den
            2 oktober
          </note>
          <note>
            1996/97:5 av Britt-Marie Danestig-Olofsson (v) till socialministern
          </note>
          <note>
            Enhetliga system
          </note>
          <note>
            1996/97:11 av Chatrine Pålsson (kd) till justitieministern
          </note>
          <note>
            De mindre tingsrätterna
          </note>
          <note>
            1996/97:12 av Fredrik Reinfeldt (m) till justitieministern
          </note>
          <note>
            Personval
          </note>
          <note>
            1996/97:14 av Maggi Mikaelsson (v) till miljöministern
          </note>
          <note>
            Trikloretylen
          </note>
          <note>
            1996/97:16 av Per Lager (mp) till miljöministern
          </note>
          <note>
            Radioaktivt avfall
          </note>
          <note>
            1996/97:17 av Marie Wilén (c) till kulturministern
          </note>
          <note>
            Kvinnoperspektiv i museernas utställningsverksamhet
          </note>
          <note>
            1996/97:19 av Marie Wilén (c) till jordbruksministern
          </note>
          <note>
            Jordbruket i norra Västmanland
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 8 oktober.
          </note>
          <note>
            11 § Kammaren åtskildes kl. 14.53.
          </note>
          <note>
            Förhandlingarna leddes av förste vice talmannen från sammanträdets
            början till ajourneringen kl. 13.38 och av talmannen därefter
            till sammanträdets slut.
          </note>
        </div>
      </body>
    </text>
  </TEI>
</teiCorpus>
