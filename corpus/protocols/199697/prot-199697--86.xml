<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--86</head>
          <docDate when="1997-04-09">1997-04-09</docDate>
        </div>
      </front>
      <body>
        <div>
          <note>
            19.00 - 22.09
          </note>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------------------------
          </note>
          <note>
            1 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Förslag
          </note>
          <note>
            1996/97:TK1 till konstitutionsutskottet
          </note>
          <note>
            Motioner
          </note>
          <note>
            1996/97:Jo22-Jo25 till jordbruksutskottet
          </note>
          <note>
            1996/97:K29-K31 till konstitutionsutskottet
          </note>
          <note>
            1996/97:Jo26 till jordbruksutskottet
          </note>
          <note>
            1996/97:K32-K35 till konstitutionsutskottet
          </note>
          <note>
            Meddelande om samlad votering
          </note>
          <note>
            Förste vice talmannen meddelade att konstitutionsutskottets betänkanden
            KU16 och KU17 samt finansutskottets betänkande FiU17 skulle avgöras
            i ett sammanhang efter avslutad debatt.
          </note>
          <note>
            2 § Ny vallag
          </note>
          <note>
            Föredrogs
          </note>
          <note>
            Konstitutionsutskottets betänkande 1996/97:KU16
          </note>
          <note>
            Ny vallag (prop. 1996/97:70)
          </note>
          <note type="speaker">
            Anf. 1 BIRGER HAGÅRD (m):
          </note>
          <note>
            Herr talman! Antagandet av en ny vallag är naturligtvis något
            som är av grundläggande betydelse för en demokrati. Det är därför
            inte utan en viss förvåning som jag finner att det väl sitter
            flera på åhörarläktaren än det är ledamöter närvarande i kammaren
            i det här ögonblicket. Jag vet inte hur jag skall tolka detta.
            Jag kan ju tolka det så att vi i den svenska demokratin lever
            i den bästa av världar - allting är klappat och klart, och vi
            har bara att stadfästa det som vi dessförinnan har kommit överens
            om i enskilda rum. Jag tror att man snarare skall tolka det på
            det sättet än så att det skulle vara ett ointresse i sig för de
            här frågorna.
          </note>
          <note>
            Jag kan bl.a. konstatera att valsystemen har blivit föremål för
            mycket stor uppmärksamhet i vår omvärld. Ett mått på detta är
            det som omtalas i Richard
          </note>
          <note>
            S. Katz International Biography on Electoral Systems. I dennes
            redovisning 1989 var 1 500 arbeten redovisade. Tre år senare,
            1992, redovisades 2 500
          </note>
          <note>
            arbeten kring valsystemen och deras inverkan på de politiska
            systemen. Jag vågar utgå från att antalet har vuxit åtskilligt
            sedan 1992, även om jag inte har några direkta siffror på det.
          </note>
          <note>
            Något som naturligtvis har tilldragit sig alldeles speciellt
            intresse i de här sammanhangen är valsystemens utformning i de
            demokratier som har vunnits i de tidigare kommunistiska diktaturerna
            i Central- och
          </note>
          <note>
            Östeuropa. Jag har själv haft tillfälle - för övrigt så sent
            som i går - att i Europarådet och dess juridiska utskott se de
            framgångar som har nåtts och inte minst den roll som Europarådet
            har spelat när det gällt att hjälpa till att utforma lämpliga
            valsystem för de nya demokratierna.
          </note>
          <note>
            Valsystemen har naturligtvis den allra största betydelse för
            den representativa demokratin. Vi kan konstatera att det finns
            två renodlade system, som ibland står mot varandra. Det ena är
            majoritetsval i enmansvalkretsar, sådant det tillämpas i framför
            allt
          </note>
          <note>
            Storbritannien och vissa andra anglosaxiska länder, och det andra
            är det proportionella valsystemet.
          </note>
          <note>
            Redan på 1950-talet konstaterade den franske statsvetaren Maurice
            Duverger för sitt vidkommande att det renodlade majoritetsvalet
            medförde stabilare regeringar, att man fick mindre av koalitioner
            och över huvud taget att detta system var vitaliserande för demokratin.
            Naturligtvis måste man kringgärda hans resonemang med åtskilliga
            reservationer. Det finns tillfällen då regionala partier har uppträtt
            - som t.ex. i
          </note>
          <note>
            Irland på 1800-talet och senare också i Kanada - och då den här
            tesen har satts ur spel.
          </note>
          <note>
            Å andra sidan har vi det proportionella systemet.
          </note>
          <note>
            Om majoritetsvalet sägs framför allt ha till utgångspunkt att
            skapa ordentliga majoritetsförhållanden, klara regeringsmajoriteter
            och en tydlig opposition, har å andra sidan det proportionella
            systemet ansetts borga för att varje röst skall ha lika stort
            värde.
          </note>
          <note>
            Dessa båda principer har brutits mot varandra. Vi i
          </note>
          <note>
            Sverige har ju för vårt vidkommande framför allt hyllat den proportionella
            metoden, alltsedan högerregeringen Arvid Lindman 1907 löste den
            svåra frågan om hur valsystemet skulle utformas. Sedan dess har
            vi haft ett proportionellt valsystem här i landet.
          </note>
          <note>
            De valsystem som emellertid nu framför allt väcker intresse och
            som det finns anledning att dröja litet grand vid är två till
            antalet. Det gäller dels majoritetsval i två omgångar, där det
            krävs att antingen i en första omgång en kandidat skall få mer
            än 50 % eller att, om någon inte har fått detta, de två som främst
            står mot varandra deltar i en andra omgång. Detta system har en
            stark dragningskraft inte minst i de nya staterna. Jag vill också
            personligen säga att jag tycker att det har många fördelar.
          </note>
          <note>
            Ett annat system, som vi på ett tidigt stadium diskuterade här
            i Sverige, är det tyska, där man förenar majoritetsvalet med det
            proportionella systemet på så vis att väljaren har två röster,
            en där han väljer i sin egen valkrets i ett vanligt majoritetsval
            - så väljs hälften av Bundestags ledamöter - och en röst vid val
            av den andra hälften, som utses på s.k. Landeslisten, där det
            proportionella valsystemet slår igenom helt och hållet. Detta
            har naturligtvis också stora fördelar.
          </note>
          <note>
            Man uppnår visserligen snudd på hundraprocentig proportionell
            representation, men inte minst kommer ett personval till uttryck.
          </note>
          <note>
            I Sverige har vi, som jag förut sade, haft det proportionella
            systemet alltsedan 1909, men vi har fått den jämkade uddatalsmetoden
            införd på 1950-talet på grundval av centerpartisternas föregångares
            dåvarande äventyr tillsammans med Socialdemokraterna. De satt
            ju i koalitionsregering, så det var då litet svårt för dem att
            gå ut och agera tillsammans med de borgerliga bröderna och systrarna
            i ett val. Alltså fick vi den jämkade uddatalsmetoden, som samtidigt
            avskaffade kartellbildningen.
          </note>
          <note>
            Vi har alltsedan dess bibehållit den jämkade uddatalsmetoden,
            mycket till förfäran för de studenter i statsvetenskap som jag
            då och då har nöjet att undervisa och som ibland har litet svårt
            att begripa alla vindlingarna i denna metod. Men hur som helst
            -
          </note>
          <note>
            systemet har fungerat något så när hyggligt.
          </note>
          <note>
            Därtill har vi fått utjämningsmandat, som skall ge en ytterligare
            proportionell fördelning. Det kan naturligtvis diskuteras om vi
            skall ha det eller inte.
          </note>
          <note>
            Det allra senaste är emellertid personvalet. Det skall tillämpas
            i full utsträckning vid riksdagsvalet i september 1998. Det krävs
            för att ett kryss som man sätter för en person skall få genomslagskraft
            att 8 %
          </note>
          <note>
            av partiets röster fördelar sig på det här sättet. Då kan en
            person gå före den lista som är uppställd av partierna. Vi har
            från Moderata samlingspartiets sida sagt att det är en alldeles
            för hög siffra. Man borde nöja sig med 5 % för att verkligen göra
            det möjligt för personvalet att få genomslag. Vi har dock avstått
            från att reservera oss nu, eftersom det i bakgrunden ligger en
            överenskommelse mellan partierna, men det finns säkerligen anledning
            att återkomma till detta.
          </note>
          <note>
            Jag vill i övrigt, herr talman, bara göra en mycket snabb kommentar.
            Jag tror att vi måste se över utlandsröstningen. Det kan inte
            vara rimligt att vi skall ha kvar de relativt besvärliga regler
            som vi har, nu när det i alla andra hänseenden är så mycket lättare
            att kommunicera än för bara några år sedan.
          </note>
          <note>
            Man borde se över den frågan. Men vi har ingen reservation på
            den punkten.
          </note>
          <note>
            Däremot har vi en reservation när det gäller antalet ledamöter.
            Antalet ledamöter är för stort i Sveriges riksdag. Vi vill utreda
            möjligheten att skära ned antalet.
          </note>
          <note>
            Vi beklagar också i en reservation att strykningar som förut
            har kunnat ske för att markera ett ointresse för en viss kandidat
            inte kommer att ha någon som helst betydelse i och med det nya
            system som kommer att antas. Det bör vara tekniskt möjligt att
            låta väljarnas uppfattning med hjälp av en strykning också få
            genomslag i framtiden.
          </note>
          <note>
            När det gäller själva röstningsförfarandet tycker vi att det
            vore rimligt att väljaren själv lägger ned sin röst i urnan. Det
            har framförts att väljaren skulle vara litet grand omyndigförklarad
            i och med att han/hon inte får göra detta utan det lämnas över
            till en valförrättare.
          </note>
          <note>
            Naturligtvis kommer länssammanslagningarna att kunna påverka
            valkretsarnas utformning i framtiden.
          </note>
          <note>
            Det är också något som det finns anledning att se över.
          </note>
          <note>
            Herr talman! Det är bra att det i fråga om kyrkovalet slås fast
            att vi skall välja i september. Valperioden skall vara fyra år.
            Vi beslutar alltså detta i april, och valet skall äga rum i september.
            Ni kunde säkert ha kommit överens om denna sak något tidigare
            för att underlätta själva valförfarandet.
          </note>
          <note>
            Herr talman! Jag yrkar bifall till hemställan i konstitutionsutskottets
            betänkande. Vi har ett antal reservationer. Jag nöjer mig med
            att yrka bifall till reservation 13, som just berör antalet ledamöter
            i kammaren.
          </note>
          <note type="speaker">
            Anf. 2 HÅKAN HOLMBERG (fp):
          </note>
          <note>
            Herr talman! Denna debatt berör frågor som är av stort intresse
            inte bara för oss som råkar vara ledamöter av riksdagen och därmed
            på något sätt berörs av valbestämmelserna. Det är frågor som har
            stor betydelse för hela samhällets sätt att fungera i övrigt.
          </note>
          <note>
            Valsystem kan diskuteras precis hur länge som helst. Det går
            väl aldrig att konstruera ett system som kan vinna allmän uppslutning
            i alla tänkbara läger som det riktiga, rätta och rättvisa. Det
            ställs ju krav på valsystem som är delvis oförenliga. På en del
            håll prioriteras önskemål om starka regeringar. Med hjälp av majoritetsval
            - som i Storbritannien - eller någon annan typ av konstruktion
            ges överrepresentation åt något eller några partier. Andra prioriterar
            i första hand vikten av att ha så nära representativitet som möjligt
            i riksdagen i förhållande till de åsikter som faktiskt finns i
            väljarkåren. Då förordas ett nästan hundraprocentigt proportionellt
            valsystem. En del har länge pläderat för personval med motivet
            att väljarna skall vara suveräna att både utse de personer de
            själva vill och kanske - ett mer dramatiskt men mer rättvisande
            sätt att uttrycka samma tanke - göra sig av med de representanter
            som inte gör den nytta de borde i riksdagen.
          </note>
          <note>
            Vi har något som ibland litet ironiskt kallas "det heliga omvalets
            princip". Det finns en princip som gör sig gällande i partierna
            under nomineringsår, nämligen att det finns något slags reglerad
            befordringsgång. Har man tjänstgjort tillräckligt länge på någon
            typ av uppdrag skall man efter ett antal perioder flyttas upp
            till något annat uppdrag. Nya namn har ofta svårt att slå sig
            in.
          </note>
          <note>
            Andra betonar - vilket vi kan se i motioner - personvalets risker,
            i den mån ett personval kommer att leda till att kändisar utan
            politiska insikter dyker upp på listorna eller att olika intressenter
            som inte har som uppgift att ta hänsyn till nationella intressen
            börjar sponsra vissa kandidater inom partierna.
          </note>
          <note>
            Allt detta är synpunkter som var för sig inte har så obetydlig
            tyngd. Det går inte att vifta bort någon av dem som irrelevant.
            Det är mycket intressant att vid dessa tillfällen höra de resonemang
            kring olika valsystem som förs, t.ex. de som Birger Hagård nyss
            var inne på. Jag vill gärna bidra med några reflexioner.
          </note>
          <note>
            Låt mig fritt botanisera mellan olika tänkbara valsystem. Mina
            preferenser är åtminstone på en punkt entydiga. Det handlar om
            att proportionella val - i huvudsak av den typ vi har i Sverige
            - är avgjort att föredra framför majoritetsval av den brittiska
            typen.
          </note>
          <note>
            Det handlar inte bara om att det liberala partiet i
          </note>
          <note>
            Storbritannien, som stundtals har en röstandel i närheten av
            Moderata samlingspartiets i Sverige, med det valsystem som där
            finns nästan aldrig kan få mer än en handfull mandat. Detta är
            i och för sig absurt. Men det finns andra mer grundläggande invändningar
            mot ett sådant system, nämligen att jag tror att det finns en
            risk - som i vissa lägen kan vara betydande - att ett valsystem
            av det slaget polariserar politiken så att det blir ett sämre
            politiskt utfall än vad det skulle bli annars. Det blir en polarisering
            mellan extremer inom de partier som uppfattas som huvudkonkurrenter,
            och det kan i vissa lägen göra sig gällande på ett oroande sätt.
            I vissa andra lägen blir det en dragning mot mitten. Det finns
            en risk.
          </note>
          <note>
            Historiska analyser har ibland pekat på att apartheidsystemet
            i Sydafrika förmodligen aldrig hade kunnat införas, i alla fall
            i den utsträckning det blev, om inte ett sådant valsystem hade
            existerat. Hade det varit ett annat valsystem hade Nationalistpartiet
            den gången det begav sig aldrig fått den nödvändiga parlamentariska
            majoritet som krävdes för att gradvis göra landet till en rasdiktatur.
            Detta är en synpunkt som naturligtvis inte är relevant i Europa.
            Men den kan vara värd att påminna om.
          </note>
          <note>
            Detta leder över till ett av de valsystem som kan finnas som
            ett alternativ och som Birger Hagård också var inne på, nämligen
            två valomgångar av den franska typen.
          </note>
          <note>
            Det finns naturligtvis en risk att just detta system skulle kunna
            leda till att i olika valkretsar i Frankrike endera av de politiska
            huvudgrupperingarna, i det läge som finns nu och kanske en tid
            framåt, skulle bli beroende av Nationella Frontens röstetal för
            att över huvud taget bli valda. Jag är orolig för vad det kan
            få för konsekvenser för samhällsklimatet i ett land med ett sådant
            system.
          </note>
          <note>
            Det tyska systemet är naturligtvis fritt från den typen av invändningar.
            Det är mycket intressant, men står inte på dagordningen nu.
          </note>
          <note>
            Jag är övertygad om att personval, i huvudsak enligt den modell
            som nu föreslås, kommer att vitalisera den svenska demokratin.
            Jag har redan snuddat vid några av skälen. Dock vore det bättre
            med en lägre spärr för personvalet än vad som nu föreslås. Det
            markeras också i ett särskilt yttrande som några ledamöter från
            mitt parti och Moderaterna står bakom.
          </note>
          <note>
            Jag skall också snabbt kommentera några andra frågor som berörs
            i betänkandet. Det föreslås i en reservation att invandrare som
            inte är svenska medborgare skall ha rösträtt i riksdagsval. Jag
            tycker att detta vore ett principiellt tvivelaktigt steg att ta.
            För många människor - inte minst människor med annan bakgrund
            än den svenska - är medborgarskap mer dramatiskt och betyder mer
            än vad det kanske gör till vardags för oss som är födda i landet.
            Det kan i vissa lägen t.o.m. innebära att människor tvingas in
            i valsituationer som inte är helt lyckade - man vill behålla band
            med ett tidigare hemland. Dessutom bör - och det är grundläggande
            - medborgarskap och rösträtt höra samman. Den väg som skall tas
            - om något skall göras åt problemet - är att möjligen än en gång
            se över hur lång tid eller vad som krävs i övrigt för att bli
            svensk medborgare.
          </note>
          <note>
            Skilda valdagar är en fråga som alltid dyker upp i dessa sammanhang.
            Det har inte blivit någon förändring i den proposition som utskottet
            nu har behandlat.
          </note>
          <note>
            Här finns ett grundläggande problem, nämligen att kommunalvalen
            riskerar att tas över helt av riksdagsvalen med den ordning som
            nu finns. Å andra sidan kan man med samma trovärdighet säga att
            den risken också finns med det system som användes före 1970.
          </note>
          <note>
            Varje kommunal valrörelse skulle bli en riksdagsvalrörelse, fast
            litet på låtsas. Riksdagspartierna och politikerna fick visa upp
            sig ute i landet.
          </note>
          <note>
            Jag kan bara komma på en lösning - och det är en privat reflexion
            - nämligen att låta kommunerna bestämma helt fritt när valen skall
            hållas. Då skulle det ständigt hållas kommunala val här och där
            i landet.
          </note>
          <note>
            Då skulle det inte finnas en sportslig möjlighet för en riksdagspolitiker
            eller partiledare att flänga runt och delta i alla valrörelser.
            Jag vet inte om detta är ett realistiskt förslag, men jag tror
            att det är det enda sättet att komma runt att rikspolitiken slår
            ut den lokala.
          </note>
          <note>
            Det finns flera andra frågor i betänkandet som är väsentliga
            att debattera men som jag inte hinner gå in på nu. Jag skall nöja
            mig med att konstatera att det på en punkt skulle vara fullt möjligt
            att fatta ett bättre beslut än det som majoriteten föreslår, trots
            uppgörelsen som ligger till grund för regeringens proposition
            och utskottets behandling. Det gäller kanske ytterligare en och
            annan punkt, men jag vill särskilt peka på en, nämligen frågan
            om kommunala utjämningsmandat, som tas upp i reservation 12 av
            Folkpartiet.
          </note>
          <note>
            Argumenten är i princip desamma som för att vi har utjämningsmandat
            i riksdagsvalen. I en del kommuner blir det litet konstiga effekter
            av att man saknar utjämningsmandat. Vissa partier får betala orimligt
            mycket för sina mandat i förhållande till andra partier.
          </note>
          <note>
            Fördelningen av mandat kan även i andra avseenden ske på ett
            sätt som väljarna knappast väntade sig när de gick till valurnorna.
            Det skulle vara lätt att bifalla denna reservation utan att i
            övrigt riva upp något i uppgörelsen.
          </note>
          <note>
            Därför yrkar jag bifall till reservation 12 och i övrigt till
            utskottets hemställan.
          </note>
          <note type="speaker">
            Anf. 3 KENNETH KVIST (v):
          </note>
          <note>
            Herr talman! Vid antagandet av den nya vallagen är det mycket
            viktigt att vi har en sådan stor samstämmighet som vi faktiskt
            har mellan de svenska partierna i fråga om valsystemet och olika
            regler i anslutning till detta.
          </note>
          <note>
            Det har träffats överenskommelser mellan partierna på olika nivåer.
            Jag hade t.ex. själv tillfälle att sitta i en av de utredningar
            som kanske bär ansvaret för ursprunget till huvuddelen av förslagen
            i föreliggande betänkande och proposition. Det var en utredning
            som på ett utomordentligt lyhört och öppet sätt leddes av en moderat,
            Göran Åstrand. Att jag som vänstermänniska i ett sådant här sammanhang
            ändå kan ge en person som arbetat med samma frågor men representerar
            ett helt annat parti detta erkännande, tyder på att det finns
            en bred samsyn i grundfrågorna. Det är utomordentligt bra för
            det svenska styrelsesystemet.
          </note>
          <note>
            Däremot finns det självfallet vissa nyansskillnader eller principiella
            skillnader utifrån vilka vi närmar oss problematiken med de politiska
            valen. Det gäller kanske främst synen på personval. Där har partierna
            helt enkelt nått en kompromiss utifrån sina olika utgångspunkter,
            och jag tycker att den kompromissen är hygglig. Vi får pröva den.
            Först efteråt vet vi om det var rätt, för att alludera på vad
            Kirkegaard sade en gång. Då får vi se om kompromissen måste revideras
            åt det ena eller andra hållet.
          </note>
          <note>
            Vår utgångspunkt är att vi är tveksamma till att införa ett alltför
            renodlat personvalssystem. Vi är egentligen tveksamma till personvalet
            som idé.
          </note>
          <note>
            Det svenska politiska systemet, såsom det har utvecklats, är
            baserat på de politiska partierna. Historiskt sett har de politiska
            partierna sitt ursprung i att vara politiska uttryck för olika
            samhällsklassers strävanden. Partierna bildar ett slags gemenskaper
            för att hävda olika klassers intressen och emancipation i samhället
            eller för att prägla samhället utifrån olika sociala utgångspunkters
            värderingar.
          </note>
          <note>
            De politiska partierna kan lyfta fram de medlemmar inom partierna
            som man anser vara aktiva och uppträda på ett sådant sätt att
            de vinner förtroende inom sina organisationer. För att medlemmar
            skall kunna lyftas fram och få kandidera behöver de inte ha några
            särskilda ekonomiska tillgångar eller särskilda kontakter i övrigt,
            utan partisystemet lyfter fram människor som i partiernas organisationsliv
            upplevs som värda förtroende och upplevs som betrodda.
          </note>
          <note>
            Den andra sidan av saken, det extremt individualiserade valsystemet,
            är vi inte inne på, men vi kan ta upp det för att kontrastera.
            Det systemet ger snarast möjligheter för en elit att ställa upp.
            Om partiernas roll är mycket liten krävs det stora ekonomiska
            resurser hos den som skall ställa upp. Det är erfarenheten från
            många länder med ett extremt individualiserat valsystem. Väljarens
            rätt blir inte att välja bland betrodda personer utan att välja
            bland betrodda personer ur en liten elit.
          </note>
          <note>
            Det är alltså inte säkert att den sociala speglingen och förankringen
            alls kan bli lika mångfacetterad som den är i ett system med partival.
            Detta visar också erfarenheterna från de länderna. Ett partisystem
            ger alltså vem som helst som är aktiv inom ett parti och vinner
            förtroende möjlighet att kandidera, och kandidera framgångsrikt,
            utan att personen behöver ha stora ekonomiska tillgångar.
          </note>
          <note>
            Dessutom vet väljaren att ett parti är ett kollektiv, samlat
            kring ett politiskt program. Det har ett politiskt och också socialt
            ansvar, som inte läggs på samma sätt på en individ. Därmed blir
            fördelen att ett politiskt parti är mer trögrörligt, dvs. man
            vet att det som det politiska partiet säger sig stå för i allmänhet
            håller relativt hyggligt. Så är det också i vårt land.
          </note>
          <note>
            Däremot kan partier naturligtvis svika eller utvecklas på ett
            sådant sätt att de mister kontakten med de sociala grupper och
            klasser som det har växt fram ur. Partierna kan bli en apparat
            som lever sitt eget liv och som bara förnyar sig själv, utvecklas
            till karriärvägar utan förbindelse med den rörelse som finns utanför
            partierna. Men förr eller senare uppstår spänningar, konflikter
            och också kanske partier som bättre motsvarar väljarnas önskemål
            och krav.
          </note>
          <note>
            Mot denna bakgrund är vi i Vänstern anhängare av ett starkt partisystem
            och av att detta också skall genomsyra det valsystem vi har. Sedan
            finns det naturligtvis ett värde av att väljaren också kan påverka
            partisystemet. Vi ser därför att den kompromiss som personval
            som vi har nått är någonting positivt som är värd att pröva.
          </note>
          <note>
            I förslaget stärks samtidigt partiernas ställning gentemot olika
            former av valmanipulation och fusk som kan bedrivas. Partierna
            har nu möjlighet att motverka detta på ett mer effektivt sätt
            än tidigare. Jag tycker att det är en framgång.
          </note>
          <note>
            Herr talman! Det har i debatten ibland sagts att det är utomordentligt
            negativt att man inte kan stryka kandidater, och att detta inte
            räknas i det nya valsystemet. Nu har väljaren möjlighet att markera
            en kandidat som han vill ha. Detta är det positiva uttrycket för
            väljarens ambition, vilket ju är bättre. Strykningen, som hittills
            inte har räknats, tas bort. Om man bara gillar ett parti, men
            inte dess kandidater, bör man egentligen ta sig en funderare på
            om det verkligen är det partiet man gillar. Om man bara vill använda
            sig av strykningsmöjligheten borde man kanske i stället tänka
            sig att rösta på ett parti med kandidater som bättre motsvarar
            ens övertygelse.
          </note>
          <note>
            Jag tycker dock att det är viktigt att få en öppen redovisning
            av om kandidaterna i detta mer personvalinriktade system vi går
            emot också har andra källor för stöd av sin valkampanj än dem
            som partiet erbjuder. I många länder tillämpas sådana krav. Det
            gäller visserligen länder med en mycket högre grad av personvalsinslag
            än vad vi har i Sverige, men vi i Vänsterpartiet tror att det
            är utomordentligt viktigt att detta sker när Sveriges politik
            internationaliseras.
          </note>
          <note>
            Jag har lämnat en reservation till förmån för rösträtt för invandrare
            i riksdagsval på samma grunder som invandrare har rösträtt i kommunala
            val. Det har jag gjort därför att invandrarna blir en del av ett
            socialt sammanhang när de kommer hit, och under många år verkar
            och arbetar i landet. De har samma arbetsplats som svenskar, och
            gemensamma sociala och ekonomiska intressen. Står en invandrare
            arbetslös har han gemensamma sociala villkor med andra.
          </note>
          <note>
            Då är det också rimligt att han skall få påverka politiken även
            på riksplanet. Utskottsmajoriteten vill att rösträtt och medborgarskap
            skall följas intimt åt, och även Håkan Holmberg argumenterade
            för detta. Detta är egentligen en produkt av en period i historien
            när befolkningssammansättningen var mer homogen, och när befolkningsrörelserna
            inte var så stora som de tyvärr, på grund av olika omständigheter,
            är har varit under våra dagar.
          </note>
          <note>
            Därmed yrkar jag bifall till reservationerna 2 och
          </note>
          <note>
            4, och i övrigt till utskottets hemställan i betänkandet.
          </note>
          <note type="speaker">
            Anf. 4 BIRGER HAGÅRD (m) replik:
          </note>
          <note>
            Herr talman! Jag delar Kenneth Kvists uppfattning om att det
            är väsentligt att vi har en bred samsyn på valsystemet och dess
            utformning. Man kan säga att det är demokratins spelregler som
            vi på det sättet slår fast. Vi bör vara överens i så viktiga frågeställningar.
          </note>
          <note>
            Men detta får naturligtvis inte undanskymma det angelägna i att
            vi för en debatt i frågorna. Jag vill inte sticka under stol med
            att jag har rätt starka preferenser både för det tyska systemet
            och för att kanske diskutera ett system med två valomgångar av
            den franska typen. Jag vill i varje fall att detta skall diskuteras.
            Vi skall inte lägga locket på och säga att vi lever i den bästa
            av världar, utan det kan också finnas andra lösningar på de här
            problemen.
          </note>
          <note>
            Detta gäller naturligtvis också personvalet. Kraven på ett sådant
            har vuxit fram därför att man har varit missnöjd med partiernas
            dominans i de här sammanhangen. Väljarna har haft alltför små
            möjligheter att göra sig gällande. Därmed är det inte sagt att
            det personval vi nu tillämpar i Sverige är det bästa, utan det
            är en kompromissprodukt som vuxit fram. Vi får pröva den. Där
            vi prövat den hittills har resultaten inte varit alldeles lysande
            och entydiga. Kanske hade den finländska modellen, med ett mer
            renodlat och direkt personval, varit bättre. Med den kanske vi
            hade kunnat få större effekter.
          </note>
          <note>
            När det gäller invandrarna och deras rösträtt hittar jag inte
            något enda land där invandrarna har rösträtt i parlamentsvalen
            - valen till det nationella parlamentet. Däremot har de det i
            det kommunala valet - i den lilla kretsen. Det är där de har sin
            dagliga gärning, och det är naturligt att det skall vara så. Medborgare
            i
          </note>
          <note>
            EU-länderna har också möjlighet att delta i val till
          </note>
          <note>
            EU-parlamentet, vilket också är något väsentligt i sammanhanget.
            Men jag tror att rösträtten till de nationella parlamenten bör
            vara knuten till medborgarskap i landet i fråga.
          </note>
          <note type="speaker">
            Anf. 5 KENNETH KVIST (v) replik:
          </note>
          <note>
            Herr talman! Givetvis måste vi ha en fortlöpande dialog och prövning
            av olika system, och föra en diskussion mellan partierna också
            där vi har principiella utgångspunkter som skiljer sig åt. Det
            är en förutsättning för att vi skall kunna utveckla och förbättra
            valsystemet. Vi är helt överens om det.
          </note>
          <note>
            Jag har ändå velat betona att utgångspunkten i den folkrörelsebaserade
            demokrati som vi till övervägande del har i Sverige är en utomordentlig
            utgångspunkt. Man behöver inte bara gå utanför landets gränser
            för att söka modeller, utan man kan också utveckla det system
            som är grundlagt och väl förankrat hos det svenska folket.
          </note>
          <note>
            När det gäller invandrarnas ställning är inte erfarenheterna
            från några länder särskilt imponerande. I
          </note>
          <note>
            många länder - och Sverige är tyvärr inget undantag -
          </note>
          <note>
            finns det tilltagande fenomen av socialt utanförskap, gettoisering,
            gästarbetarskap osv. En del av detta hänger ihop med att en del
            av den arbetande befolkningen utesluts från möjligheterna till
            politiska rättigheter i det sociala sammanhang där de lever och
            arbetar. Detta förstärker utanförskapet. Därför menar vi i
          </note>
          <note>
            Vänsterpartiet att det är viktigt att driva och diskutera också
            den frågan.
          </note>
          <note type="speaker">
            Anf. 6 BIRGER HAGÅRD (m) replik:
          </note>
          <note>
            Herr talman! Jag ber om ursäkt för att jag satt i fel bänk förut.
            Det är inte alltid så lätt så här på morgonen att veta var man
            skall befinna sig. Däremot vet jag var man skall befinna sig när
            det gäller röstning i olika lokaler, i varje fall enligt mitt
            förmenande. Jag står fast vid att rösträtten i val till de nationella
            parlamenten bör förenas med medborgarskapet.
          </note>
          <note>
            Kenneth Kvist tog upp en punkt i sitt första inlägg som jag inte
            hann beröra direkt. Det gäller de ekonomiska resurserna vid personval.
            Jag tror att vi inte alls är mogna för någon sorts lagstiftning
            för redovisning av vilka ekonomiska resurser som används. I
          </note>
          <note>
            de länder man försökt med detta har man grundligen misslyckats,
            kan man säga. Däremot tror jag det kan vara bra med en viss frivillig
            redovisning. Men som
          </note>
          <note>
            Kenneth Kvist säger är det naturligtvis en av nackdelarna i sammanhanget
            just att plocka fram de ekonomiska resurserna i personvalet som
            sådant. De kan bli väldigt ojämnt fördelade. Å andra sidan blir
            det samtidigt mer av en öppen tävling, vilket kan ha sina positiva
            effekter i sammanhanget.
          </note>
          <note>
            Vi måste som sagt var vara lyhörda i framtiden, och se hur de
            olika försöken slår ut. Jag är inte helt nöjd med personvalet
            så som det hittills har slagit ut -
          </note>
          <note>
            dels i försöken i kommunerna vid förra valet, dels i valet till
            Europaparlamentet. Det finns många frågetecken i sammanhanget.
            Men låt oss se vad som händer i framtiden.
          </note>
          <note type="speaker">
            Anf. 7 KENNETH KVIST (v) replik:
          </note>
          <note>
            Herr talman! Vi lever i en tid när människor av olika anledningar
            tvingas flytta runt mellan olika länder. Därmed lever och verkar
            de, ibland kanske mot sin vilja på grund av att de har tvingats
            till flykt, under vissa nya sociala omständigheter. För att dessa
            människor inte skall ha ett utanförskap är det nog av utomordentlig
            vikt att de, efter en tid och när de har visat att de kommer att
            stanna under en lång tid, kan utöva fullvärdiga demokratiska fri-
            och rättigheter, och dit hör ju rösträtten. Därför menar vi att
            detta krav är viktigt.
          </note>
          <note>
            Vi kan kanske närma oss samma problem genom att vi ser över lagstiftningen
            kring hur man vinner medborgarskap. Man kan kanske lösa upp frågan
            den vägen. Vilket alternativ man än väljer tror jag att det är
            viktigt att man också, för att kringgå de underliggande sociala
            problemen med gettoisering och socialt utanförskap, erbjuder demokratiska
            rättigheter till alla människor som lever, verkar och har för
            avsikt att göra det i ett land.
          </note>
          <note>
            Detta med någon form av kontroll av de ekonomiska villkoren prövas
            i del länder. Det är mycket svårt att få en effektiv lagstiftning
            därvidlag. Det kan jag hålla med om, men samtidigt är det viktigt
            att det finns ett visst regelverk så att väljarna också får reda
            på om det är intressen utanför partierna som särskilt backar upp
            en kandidat. Därför tycker jag inte att det finns anledning att
            vika från den ståndpunkt jag har intagit i reservationen tillsammans
            med liberalerna.
          </note>
          <note type="speaker">
            Anf. 8 HÅKAN HOLMBERG (fp) replik:
          </note>
          <note>
            Herr talman! Kenneth Kvists allmänna reflexioner om personvalet
            och det han sade om eliter är ju intressant. Jag vill ge några
            egna reflexioner kring detta.
          </note>
          <note>
            Det är klart att det finns en risk att man, i alla fall med en
            viss typ av utformning av personval, får ett läge där människor
            med rejäla resurser bakom sig, i form av pengar, organisationsuppbackning
            eller vad det kan vara, kommer att bli allt mer vanligt förekommande
            i politiska församlingar utan att för den skull ha några politiska
            insikter.
          </note>
          <note>
            Men det finns ju också ett annat problem som jag tycker att vi
            har att hantera i den verklighet vi nu lever i, nämligen en politisk
            elit som har en förmåga att förnya sig själv. Där förekommer det
            naturligtvis, även om vi inte alltid vill erkänna det, att det
            bereds reträttplatser för personer ur t.ex. kommunalpolitiken
            genom att de sätts upp på valbar plats på en riksdagslista. Det
            förekommer kanske köpslående mellan olika grupperingar. Dessutom
            har vi detta med det heliga omvalet och allt sådant som jag var
            inne på i mitt inledningsanförande. Där kan man också tala om
            att en elit förhindrar väljarnas möjlighet att direkt få inflytande
            över vilka som skall företräda dem.
          </note>
          <note>
            Ur mitt perspektiv är detta med att processen kan gå snett inom
            de politiska partierna i det system som vi hittills har haft ett
            väldigt starkt skäl, kanske det starkaste, för att ha ett starkare
            inslag av personval.
          </note>
          <note>
            Sedan vill jag också kommentera detta med invandrarna. Rösträtt
            hänger ju samman med medborgarskap, och medborgarskap - och nu
            låter jag litet högtidlig - handlar också om att ta ett nationellt
            ansvar. Jag tycker att man skall se medborgarskapet på det sättet.
            Det finns liksom inte något mellanläge, som
          </note>
          <note>
            Kenneth Kvist vill antyda, utan antingen upphäver man detta samband
            eller också har man det kvar.
          </note>
          <note>
            Skulle man upphäva det hamnar man, i alla fall i det europeiska
            samarbetet med den logik som gäller i alla andra länder, på en
            väg som leder till en förbundsstatsliknande utveckling av EU,
            vilket jag inte tror att
          </note>
          <note>
            Kenneth Kvist vill. Man skall nog se upp med vilka argument man
            använder här.
          </note>
          <note type="speaker">
            Anf. 9 KENNETH KVIST (v) replik:
          </note>
          <note>
            Herr talman! Jag tror nog inte att det leder till någon förbundsstat.
            Det handlar ju om att ge människor som lever och verkar i ett
            socialt sammanhang en möjlighet att inte vara så utanför det samhälle
            som de lever i som de är när deras demokratiska rättigheter är
            beskurna.
          </note>
          <note>
            Om man tänker litet på vad Håkan Holmberg säger om nationellt
            ansvar tror jag nog att det många gånger är utomordentligt orättmätigt
            när det gäller invandrarna. Jag hoppas att Håkan Holmberg, som
            ju i allmänhet är en mycket progressiv man i invandrarfrågor,
            egentligen inte menade detta så som orden föll.
          </note>
          <note>
            Jag håller med Håkan Holmberg om riskerna för byråkratisering
            av partisystemen och att det uppstår en politisk elit. Jag sade
            det litet kortfattat i mitt anförande. Men poängen är trots allt
            att det är politiska partier och deras helhetsprogram som väljarna
            framför allt väljer mellan och inte individer. De politiska partierna
            står för vissa ståndpunkter. Sedan finns det naturligtvis svek
            mot vallöften och allehanda sådana saker, men blir väljarna tillräckligt
            förgrymmade finns det ju andra politiska partier att vända sig
            till.
          </note>
          <note>
            Jag tror att det är utomordentligt viktigt att man har ett starkt
            partisystem i grunden. Därför kan jag tycka att det är okej att
            vi prövar den här kompromissen även om jag kanske är ännu mera
            för ett partisystem. Detta kan vara ett sätt som någorlunda avhjälper
            det berättigade missnöje och den berättigade kritik som finns
            mot partisystemet att det har förstelnat.
          </note>
          <note type="speaker">
            Anf. 10 HÅKAN HOLMBERG (fp) replik:
          </note>
          <note>
            Herr talman! Skulle det råka bli så där jag bor att
          </note>
          <note>
            Folkpartiet har en kandidat överst på listan som jag absolut
            inte vill se i riksdagen vill jag gärna kunna rösta på en annan
            folkpartist och ha en chans att få in vederbörande i stället för
            att vara hänvisad till att rösta på Vänsterpartiet, Moderaterna
            eller något annat parti. Jag tycker nog att den synpunkten från
            Kenneth
          </note>
          <note>
            Kvist väger ganska lätt. Jag tror att de flesta människor uppfattar
            valsituationen på det viset.
          </note>
          <note>
            När det gäller invandrares rösträtt i riksdagsval inser egentligen
            alla att medborgarskap i ett land innebär både rättigheter och
            skyldigheter, och det finns en koppling mellan dessa saker. Man
            upphäver väldigt mycket av substansen i medborgarskapet om man
            förändrar det på det sätt som Kenneth Kvist är inne på. Det är
            ju inte sant att invandrare utan medborgarskap i Sverige saknar
            förankring i ett socialt sammanhang därför att de inte har rösträtt
            i riksdagsval. Det finns ju möjligheter att rösta i kommunalval.
            Alldeles för få, och dessutom allt färre som det verkar, utnyttjar
            detta. Men det är ju ett problem för sig. Det får hanteras på
            olika sätt av partierna bl.a.
          </note>
          <note>
            I en tidigare replik sade Kenneth Kvist att om man avser att
            stanna här under lång skall man kunna få rösträtt i riksdagsval.
            Det är självklart, men stannar man här tillräckligt lång tid -
            och det är ju i verkligheten bara fråga om några få år - är man
            ju berättigad till svenskt medborgarskap. Därmed löser sig ju
            frågan av sig själv. Man kan, som jag sade i inledningsanförandet,
            ytterligare se över möjligheterna att få svenskt medborgarskap.
            Det kan kanske gå snabbare i vissa lägen osv. Medborgarskapsfrågor
            kommer ju dessutom att utredas. Det har nyss tillsatts en utredning
            om detta. Det naturliga är ju att gå den vägen.
          </note>
          <note type="speaker">
            Anf. 11 KENNETH KVIST (v):
          </note>
          <note>
            Herr talman! Tidigare fanns strykmöjligheten för att få bort
            misshagliga kandidater. Nu finns möjligheten att stryka för en
            kandidat som man verkligen vill ha. Jag tycker att vi kanske närmar
            oss ett optimalt gott valsystem, men det får framtiden utvisa.
          </note>
          <note>
            Det är alldeles riktigt att invandrarna lever i ett socialt sammanhang.
            Jag kan också tänka mig att den minskade andelen invandrare som
            deltar i kommunala val har något samband med att kommunernas självstyre
            egentligen har rubbats och att mycket av politiken egentligen
            styrs centralt i landet. Därför tycker man att den kommunala rösträtten
            egentligen är en sorts halvmessyr i förhållande till att kunna
            rösta allmänt.
          </note>
          <note>
            Som sagt var, förhållandena har faktiskt förändrats. Jag tror
            inte att vårt medborgarskap tar anstöt av att vi ser den sociala
            tillhörigheten som kanske viktigare än den formella tillhörigheten.
            Jag tror att fullvärdiga demokratiska rättigheter för alla som
            lever och verkar i ett land är av utomordentligt värde för att
            vi skall kunna bekämpa segregation och få till stånd ett integrerat
            och bra samhälle.
          </note>
          <note type="speaker">
            Anf. 12 PETER ERIKSSON (mp):
          </note>
          <note>
            Herr talman! Birger Hagård från Moderaterna inledde den här debatten
            med att prata om majoritetsval, till skillnad från proportionella
            val. Det finns en förkärlek - en lockelse - bland en del för en
            övergång till ett system med majoritetsval, i stället för det
            valsystem vi har i dag. Jag kan förstå att när man som
          </note>
          <note>
            Moderaterna för första gången i modern historia befinner sig
            i ett läge där man i opinionen är störst i
          </note>
          <note>
            Sverige känns det intressant med majoritetsval. Det innebär ju
            att det största partiet får en oproportionellt stor andel av platserna
            i parlamentet.
          </note>
          <note>
            Ofta leder det, som i Storbritannien, till en situation där ett
            parti som har långt under 50 % av rösterna får en stor majoritet
            i parlamentet. Det är det avgörande argumentet mot ett system
            med majoritetsval,tycker jag. Principen en människa, en röst är
            väl ändå det grundläggande, det rimliga, när man skall diskutera
            demokrati. Det grundläggande är väl att alla väljares inflytande
            har lika stort värde när det gäller att fördela makten i samhället.
          </note>
          <note>
            Det betänkande som vi diskuterar i dag utgår från en kompromiss
            som kom till under den förra mandatperioden, 1991-1994, när Miljöpartiet
            tog en liten paus i politiken, på riksdagsnivå i alla fall. Jag
            tror att det , inom parentes sagt, var nyttigt för Miljöpartiet
            att hamna litet utanför ett tag. Det ger tid för eftertanke. Jag
            skulle önska att fler i framtiden fick möjlighet att tänka över
            vilka frågor som är viktiga i politiken och vilka frågor som man
            vill driva.
          </note>
          <note>
            Det centrala i uppgörelsen handlar om personvalsfrågan. Miljöpartiet
            har inte i någon större utsträckning en avvikande uppfattning,
            i förhållande till den som majoriteten har kompromissat sig fram
            till. Vi menar att människorna i politiken har en stor betydelse.
            Det måste på ett eller annat sätt slå igenom i ett bra demokratiskt
            valsystem, där människor också får möjlighet att påverka vilka
            som skall bli valda till politiska organ som riksdagen. Väljarnas
            inflytande ökar rimligen när man inför ett personvalssystem, och
            det är bra.
          </note>
          <note>
            Men det finns också nackdelar med att införa ett personvalssystem.
            Politiken riskerar att hamna i bakgrunden. Erfarenheten från flera
            länder är att man får en större fokusering på personer och konflikter
            mellan personer, i stället för på politiska ideologier och grundvärderingar.
            Särskilt i en tid som i hög grad präglas av en ytlig kändiskultur
            finns det en risk med ett sådant valsystem.
          </note>
          <note>
            Beroendet av finansiärer och grupper som står nära dem som skall
            väljas riskerar naturligtvis också att öka. Därför är det viktigt,
            tycker jag, att vi får ett system där man öppet och klart redovisar
            de medel, de pengar, som satsas av enskilda personer i personvalskampanjer.
            Annars skapas lätt ett intryck av korruption och grumlighet i
            demokratins valsystem, och det vore väldigt olyckligt. Jag skulle
            önska att vi fick någon form av gränser för personvalskampanjerna,
            att vi fick maximiinsatser. Det kanske inte känns så väldigt angeläget
            nu, med den situation som råder i dag.
          </note>
          <note>
            Men det kan bli annorlunda i framtiden. Värdet av att få tillgång
            till platserna kan bli större, det kan bli ett större ekonomiskt
            värde i att bli riksdagsledamot.
          </note>
          <note>
            Det förslag som nu har lagts fram har en del positiva inslag.
            Men det innehåller också en del dåliga saker, tycker jag. Det
            gäller bl.a. siffran 8 %. Vi har ju vid ett par tillfällen sett
            hur personvalsinslaget blir, när gränsen går vid 5 %. I t.ex.
            valet till EU-
          </note>
          <note>
            parlamentet hade vi en sådan gräns. I ett personval där gränsen
            går vid 5 % räcker det med att 5 % av rösterna för ett visst parti
            går till en viss person för att det skall få genomslag. Men för
            att det i realiteten skulle ha någon betydelse i valet till Europaparlamentet
            räckte inte det här. Valet till Europaparlamentet påverkades inte
            på något avgörande sätt av att vi hade ett personvalsinslag. Det
            tycker jag är litet grand oroväckande.
          </note>
          <note>
            Vi tänker oss att man inför ett riksdagsval väljer att gå ut
            stort med att man inför personvalsinslag i politiken. Man säger
            att väljarna får större möjlighet att påverka vilka som skall
            bli ledamöter, inte bara välja parti. Har man då en gräns vid
            8 % och det visar sig att nästan ingen valdes in genom personvalsinslaget
            därför att man hade satt ribban för högt för att det skulle ha
            betydelse, kan det leda till ett väldigt bakslag. Det kan leda
            till att vi får ett ökat misstroende till valsystemet i Sverige.
            Det tror jag är farligt. Det finns redan ett alltför stort misstroende
            mellan politiker, det politiska systemet och många väljare. Det
            finns en risk för att det här förslaget förvärrar den situationen.
          </note>
          <note>
            Det tycker jag att vi måste uppmärksamma, även om det inte blir
            som jag vill. Jag tycker att det skall gå en gräns vid 5 % för
            personval som är gemensam för både kommunalval och riksdagsval.
            Även om det inte går igenom nu tycker jag att det är någonting
            som vi måste uppmärksamma framöver. Om det här inte får genomslag
            måste det ändras. Man skall inte ge väljarna en illusion av att
            de kan påverka.
          </note>
          <note>
            En annan viktig fråga när det gäller valsystemet är naturligtvis
            vilka som har rösträtt. Miljöpartiet vill aktivt förändra systemet.
            Vi vill att man går mot ett system som mer präglas av att människor
            har möjlighet att rösta och påverka samhället där de bor. Det
            medborgarskap som är grunden i dag tycker jag att
          </note>
          <note>
            Håkan Holmberg på ett olyckligt sätt mystifierar. Det brukar
            inte vara kännetecknande för folkpartister att agera på det sättet.
            De brukar vara stolta över att man har ett så rationellt tänkande
            inom Folkpartiet.
          </note>
          <note>
            Men nu tycker jag att Håkan Holmberg mystifierar medborgarskapet,
            genom att hävda att det på något sätt skulle bidra till att människor
            känner ansvar. Jag tror att människor som har bott här i många
            år, som lever här, som betalar skatt här, som verkar i landet
            och som har sin familj här känner lika mycket ansvar som den gör
            som får ett medborgarskap.
          </note>
          <note>
            Det finns många invandrare i Sverige som inte vill göra sig av
            med sitt medborgarskap i det land man bodde i tidigare. Jag tycker
            att man skall respektera den inställningen. Även om det slutar
            med att personen i fråga lever resten av sitt liv här, kanske
            han inte vill lämna den kopplingen till det forna hemlandet.
          </note>
          <note>
            Slutsatsen bör vara att det är rimligt att ändra det här systemet.
            Det är rimligt att människor får rösträtt, inte bara till kommun-
            och landstingsval utan också till riksdagsval, om man bor och
            verkar här en längre tid. En treårsgräns anser vi i Miljöpartiet
            kan vara rimligt. Vi föreslår därför att systemet ändras på det
            sättet.
          </note>
          <note>
            Håkan Holmberg tar också upp att invandrarna inte i någon särskild
            utsträckning röstar i kommunalvalen. Jag tror att en orsak till
            att man inte gör det är att vi har ett valsystem i Sverige där
            riksdagsvalet i oerhört hög grad präglar hela valet. Kommunalvalet
            hamnar helt och hållet i skymundan. Det är också ett viktigt skäl
            till att vi bör införa skilda valdagar i Sverige igen.
          </note>
          <note>
            Det har också under de senaste 20-30 åren skett en mycket stor
            förändring när det gäller kommunerna i Sverige. De har fått betydligt
            större befogenheter.
          </note>
          <note>
            De har också vuxit mycket starkt. Det har blivit större organisationer
            som har större betydelse för människor i vardagen än de hade för
            30-40 år sedan. Att vi i den situationen har fått en ändring som
            innebär att hela det kommunala valet kommer i skymundan är paradoxalt.
            Det borde ha varit tvärtom. Vi borde under den här perioden ha
            lyft fram kommunerna och verkligen betonat att kommunalvalet är
            ett särskilt val för sig, som kräver att medborgarna tar ställning
            i en särskild ordning.
          </note>
          <note>
            Samtidigt pågår en mycket stor och omvälvande process. Majoriteten
            här i riksdagen väljer att steg för steg lyfta bort besluten från
            riksdagsmakten, från de nationella beslutande församlingarna till
            överstatliga, federala institutioner som EU. Det innebär att vi
            sammanlagt får ett valsystem som blir irrelevant. Det val som
            dominerar hela valsystemet har en allt mindre betydelse för utgången,
            och det som kommer i skymundan blir i verkligheten allt viktigare
            för medborgarna.
          </note>
          <note>
            Miljöpartiet föreslår också att vi skall genomföra en sänkning
            av åldersgränsen för röstberättigade till
          </note>
          <note>
            16 år i stället för 18 år. Vi har fått en förändring från treåriga
            till fyraåriga mandatperioder. Det har i praktiken inneburit att
            vi har höjt åldersgränsen för riksdags- och kommunalvalen. I praktiken
            är förstagångsväljarna i genomsnitt 20 år när de får rösta första
            gången. Skulle man sänka gränsen till 16 år skulle den genomsnittliga
            åldern vid förstagångsvalet vara 18 år. Det är rimligt, tycker
            jag. Just i den här perioden, när ungdomar är mellan 16 och 20
            år, är de ofta mycket aktiva och intresserade av politik, även
            om de inte går med i ett politiskt parti. Man är oftast mest engagerad
            i just rikspolitiken, de stora frågorna.
          </note>
          <note>
            Att man då inte skulle få rösta i riksdagsvalet tycker jag är
            litet synd. Jag tror att det skulle kunna bidra till ett mer aktivt
            deltagande också i de politiska partierna om ungdomarna kände
            att de fick vara med och ta ansvar för besluten.
          </note>
          <note>
            Jag vill avsluta med en liten fråga om just rösträtten. Den handlar
            om att man med det här betänkandet vill genomföra en mycket stötande
            diskriminering, som jag ser det. Majoriteten vill besluta att
            EU-
          </note>
          <note>
            medborgare skall få företräde och möjlighet att rösta i kommuner
            och landsting från första dagen de bor här, men inte andra medborgare.
            Estländare, amerikaner och ryssar skall inte ges möjlighet att
            rösta i Sverige från första dagen de bor här. Men portugiser,
            greker och danskar skall få det. Den här skillnaden tycker jag
            är fullständigt orimlig och mycket stötande ur ett demokratiskt
            perspektiv. Den diskrimineringen tycker jag att vi borde kunna
            ta bort. Det blir en ful fläck i det svenska valsystemet.
          </note>
          <note>
            Jag yrkar bifall till reservationerna 3, 6, 7 och 8.
          </note>
          <note type="speaker">
            Anf. 13 HÅKAN HOLMBERG (fp) replik:
          </note>
          <note>
            Herr talman! Argumenten som gäller invandrares rösträtt har i
            och för sig redan luftats. Jag vill bara poängtera att det inte
            alls är fråga om att mystifiera medborgarskapet. Detta är inte
            konstigt. Precis den sorts regler som jag också tycker att det
            är rimligt att vi har kvar i Sverige, alltså en koppling mellan
            medborgarskap och rösträtt, finns i alla länder som jag har hört
            talas om. Det är enkla fakta. Det är så det förhåller sig. Det
            är inte något mystiskt med det.
          </note>
          <note>
            Att det är på det sättet har naturligtvis sitt upphov i en historisk
            utveckling. Vi har glömt det litet grand i
          </note>
          <note>
            Sverige. Men i andra länder, som nyligen har blivit demokratier,
            är det här oerhört påtagligt. Medborgarskapet är något av ett
            kvitto på att man är fullvärdig medborgare i sitt land. Det här
            är en koppling som jag tycker är viktig att upprätthålla. Börjar
            man frångå den får man nog vara beredd på att det kan leda till
            komplikationer av olika slag, ibland för enskilda invandrare,
            som kan få trassel med myndigheter hemma. Man kanske har en del
            av familjen hemma.
          </note>
          <note>
            Med de mycket generösa möjligheter vi har i Sverige att bli medborgare
            efter mycket kort tid i landet har de som väljer att inte bli
            det i allmänhet väl genomtänkta, goda personliga skäl.
          </note>
          <note>
            Man kan naturligtvis mjuka upp detta ytterligare och justera
            det. Det är jag inte alls främmande för. Jag är inte heller främmande
            för, om det är möjligt, att se över aspekten med EU när det gäller
            kommunal rösträtt, som Peter Eriksson var inne på. Men det är
            något annat än det som är kopplat till medborgarskapet. Så länge
            vi har ett system med självständiga stater i världen, och det
            antar jag att vi kommer att ha under lång tid, får man nog lov
            att ha åtminstone någon sorts distinktion mellan vilka som har
            rösträtt i valen till parlamentet i dessa självständiga stater
            och de som inte har det.
          </note>
          <note type="speaker">
            Anf. 14 PETER ERIKSSON (mp) replik:
          </note>
          <note>
            Herr talman! Jag tror att Håkan Holmberg har alldeles rätt i
            att medborgarskap är någonting som har vuxit fram historiskt.
            Det har mycket att göra med nationalstatens framväxande. Men jag
            tycker inte att man kan ta det som ett argument för att det skall
            behållas i framtiden. Förhoppningsvis är kopplingen till nationalstaten
            en av de saker som det moderna samhället växer litet grand ifrån,
            så att vi kan se litet öppnare och friare på varandra som likvärdiga
            människor, oavsett vilket land vi är födda i. Därför tycker jag
            att det här är en naturlig förändring att genomföra för ett modernt
            samhälle. Man bygger rösträtten på den ort personen bor och verkar
            i, i stället för på någonting mystiskt kring medborgarskapet.
          </note>
          <note type="speaker">
            Anf. 15 HÅKAN HOLMBERG (fp) replik:
          </note>
          <note>
            Herr talman! Nu börjar det bli intressant, när Peter
          </note>
          <note>
            Eriksson kommer in på de förklaringar som ändå finns till att
            vi har den ordning som vi har och som alla andra länder har. Iakttagelsen
            av nationalstatens framväxt är riktig. Det är klart att det är
            så det hänger ihop.
          </note>
          <note>
            Nu behöver man inte en nationalstatsromantik i någon unken gammaldags
            mening för att konstatera att det, oavsett hur en stats befolkning
            ser ut etniskt, än så länge ändå är fråga om självständiga stater
            med olika medborgarskap. I princip har man samma grundregler i
            varenda stat för kopplingen mellan medborgarskap och rösträtt.
          </note>
          <note>
            Det är sant att det här nu håller på att lösas upp genom internationaliseringen,
            inte minst just i Europa.
          </note>
          <note>
            Det är en utveckling som Miljöpartiet i alla andra sammanhang
            försöker förhindra så gott man kan. Det jag ville påvisa var bara
            att säger man A, som Miljöpartiet gör, hamnar man ganska snabbt
            i en situation där man får säga B, C och D. Då är frågan vad som
            blir kvar av grunden för er egen syn på den svenska självständiga
            statens relation till resten av Europa.
          </note>
          <note type="speaker">
            Anf. 16 PETER ERIKSSON (mp) replik:
          </note>
          <note>
            Herr talman! Jag tror att det är en fullständig missuppfattning
            om man menar att Miljöpartiet motarbetar varje form av internationalisering.
            Det är den form av buskpropaganda som man bedrev bl.a. inför folkomröstningen
            om EU, och jag tycker att Håkan
          </note>
          <note>
            Holmberg kunde hålla sig för god för den typen av debatt.
          </note>
          <note>
            Frågan om medborgarskapet är intressant. Nu vill man också genomföra
            medborgarskap på EU-nivå.
          </note>
          <note>
            Många är ute efter att försöka skapa just någon form av EU-nationalkänsla,
            gemensam historiesyn och sådant. Jag tror att den här typen av
            ansträngningar motverkar en sund internationell utveckling där
            vi i stället bör se lika mycket på relationerna till andra delar
            av världen, särskilt när det gäller den här typen av frågor, t.ex.
            kring medborgarskap. Att Europa återigen försöker växa upp som
            ett slags gemensam förebild och likriktare för staterna i Västeuropa
            och för andra länder tycker jag är en fara för framtiden.
          </note>
          <note type="speaker">
            Anf. 17 MATS BERGLIND (s):
          </note>
          <note>
            Herr talman! En ny vallag kanske inte alltid låter så upphetsande
            som diskussionsämne, men det är nog viktigare i en demokrati än
            vad kanske har gjorts gällande. Det som jag är rädd för i den
            här inledande rundan är att vi får en mycket teknisk diskussion
            om vilket system som är det absolut bästa. Jag vill inte påstå
            att det svenska systemet med den vallag som vi i dag har är det
            absolut främsta, men som någon har varit inne på tror jag att
            vi skall vara litet rädda för att vara bergsäkra på vilken som
            är den absoluta sanningen om vilket som är det bästa systemet.
            Däremot är det viktigt att ha en vallag som utgår ifrån fria,
            hemliga och direkta val. Ibland är vi i Sverige kanske litet bortskämda
            med att ta detta för givet, speciellt om man ser hur det kan gå
            till internationellt.
          </note>
          <note>
            Men en alltför teknisk diskussion gynnar inte heller medborgarperspektivet,
            dvs. hur man uppfattar valsystemet. Jag tror nämligen att det
            är viktigt att man som medborgare känner igen sig i ett valsystem,
            att man vet hur det går till, att man har tilltro till att det
            fungerar och att det är någonting som man är van vid. Nya tekniska
            finesser i all ära, men jag tror inte att man skall överdriva
            den delen utifrån ett medborgarperspektiv.
          </note>
          <note>
            Bakgrunden till det nya förslaget till lag är en partiöverenskommelse
            från 1993. Den är en kompromiss i många stycken, men det är också,
            som flera har sagt, oerhört väsentligt att en bred politisk majoritet
            står bakom detta. Jag tycker att detta förslag är bra ur den aspekten
            att det i stort sett bygger på 1972 års vallag.
          </note>
          <note>
            Det finns vissa justeringar, men i grunden är det mycket som
            är sig likt.
          </note>
          <note>
            Det finns, som har framkommit i den här debatten, en del som
            tycker att förändringarna är för små och en del som tycker att
            de är för stora. En kompromiss visar väl att man hamnar någonstans
            mitt emellan, och det tycker jag att man får stå ut med.
          </note>
          <note>
            En förbättring som den nya vallagen innebär sker för svenskar
            som bor utomlands. Genom de föreslagna röstlängdsreglerna kommer
            deltagande i val att underlättas betydligt i jämförelse med i
            dag. De nya reglerna innebär att den som har varit folkbokförd
            i
          </note>
          <note>
            Sverige någon gång under de senaste tio åren automatiskt tas
            upp i röstlängden. Detta förlängs med tio år i sänder genom en
            anmälan eller genom att man avger en röst. De utlandssvenskar
            som röstar i allmänna val kommer därför att automatiskt tas upp
            i röstlängden inför nästa val. Det tycker jag är ett stort steg
            i rätt riktning mot ökad jämställdhet mellan svenskar som bor
            inom och utom landet.
          </note>
          <note>
            Men det är också mycket som inte kommer att förändras i förhållande
            till hur det är i dag. Det blir fortsatt gemensam valdag för kommun-,
            landstingsoch riksdagsval, det blir ingen förändring av rösträttsåldern,
            det blir ingen förändring av småpartispärren och det blir ingen
            förändring i det praktiska förfarandet kring hur det går till
            när man skall rösta.
          </note>
          <note>
            Detta, som jag inledningsvis tog upp, tycker jag inte att vi
            skall bortse ifrån. Det finns många som känner en stor osäkerhet
            inför valdagen och en oro för att man inte skall göra rätt. Jag
            har i mitt praktiska arbete innan jag hamnade i riksdagen varit
            ansvarig för tre eller fyra valrörelser och vet hur viktig information
            är och hur viktigt det är att medborgarna känner igen sig och
            kan lita på att de gör rätt. En av de vanligaste frågorna vi får
            under valrörelsen är: Hur skall jag göra nu om jag vill det och
            det, hur kan jag göra och vad är tillåtet? De vanligaste frågorna
            i vallokalerna gäller också just de praktiska detaljerna och hur
            det skall gå till. Jag tycker inte att vi skall bortse från detta.
            Denna osäkerhet skall man ta på största allvar och inte göra förändringar
            i onödan.
          </note>
          <note>
            Den stora förändringen i det här förslaget är naturligtvis möjligheten
            till ett personvalsinslag. Det är viktigt att framhålla att röstningen
            i första hand sker på ett parti och att det dessutom finns en
            möjlighet att rösta på en kandidat. Det betyder att detta inte
            kommer att påverka mandatfördelningen mellan partierna, utan endast
            platsfördelningen inom ett parti. Det finns en spärr för de särskilda
            personrösterna som skall beaktas, nämligen 8 % av partiets röstetal
            i valkretsen i riksdagsvalet och 5 % i kommun- och landstingsval.
          </note>
          <note>
            Vid val till Europaparlamentet blir det likadant som vid valet
            1995, dvs. 5 %. Personröster är inte tvingande, och det står väljarna
            fritt att enbart rösta på ett parti och godta partiernas rangordning.
          </note>
          <note>
            Jag måste till min besvikelse erkänna en del erfarenheter som
            framkom i EU-valet. Det sades inte enbart från massmediernas sida
            utan även av s.k.
          </note>
          <note>
            experter att detta med personvalsinslag i EU-valet bara var lurendrejeri
            som inte får något praktiskt genomslag. Även andra har snuddat
            vid den här tanken. Dels är det helt fel, dels tycker jag att
            det är olyckligt att man går in när det gäller ett sådant här
            förslag om personvalsinslag och vill framhålla att vi på något
            sätt försöker lura medborgarna och att personvalet inte får något
            genomslag. Om jag inte kommer ihåg fel var det i EU-valet 40 %
            av dem som hamnade i EU-parlamentet som kom in på personval.
          </note>
          <note>
            Peter Eriksson sade här i debatten att personvalet i
          </note>
          <note>
            EU-valet inte fick något genomslag. Det fick det visst.
          </note>
          <note>
            Det var ett flertal, nästan hälften, som kom in på personval.
            Att sedan dessa personer var desamma som i den rangordning som
            partierna hade ställt upp kan vi ju inte beskylla valsystemet
            för. Jag tycker att det är precis tvärtom: De farhågor som har
            funnits om att partierna inte går i takt med dem som röstar på
            dem har bevisats vara ogrundade, eftersom de som stod främst på
            listorna också fick flest personröster. Då hjälper det inte, Peter
            Eriksson, om vi sänker gränsen till 5 % eller 3 %, eftersom de
            mandat partierna får också går till dem med störst antal personröster.
          </note>
          <note>
            Så länge medborgarna i större utsträckning röstar på dem som
            står överst på partiernas listor får vi ju den effekten. Men kom
            inte och påstå att det är ett falsarium! Många medborgare tog
            chansen i EU-valet att sätta ett kryss för en person som de ville
            ha. Det tycker jag visar att medborgarna och de politiska partierna
            går väl i takt med varandra. Jag skulle inte bli speciellt överraskad
            om Göran Persson som partiordförande skulle få ett antal röster
            i valet 1998 som gjorde att han blev vald på ett personligt mandat.
            Jag tror att det är mycket farligt att dra slutsatsen att det
            skulle vara något slags mygel eller fusk med det här bara därför
            att utfallet av personvalet stämmer överens med partiernas interna
            rangordning.
          </note>
          <note>
            Jag blir också litet betänksam över farhågorna för vad personvalsinslaget
            skulle innebära. Å ena sidan är det många som hävdar att det inte
            har någon betydelse och inte ger väljarna någon rimlig chans.
            Å andra sidan är man oerhört rädd för vilka enorma ekonomiska
            krafter som skall sättas i gång för detta, som man säger är ett
            spel för galleriet. Jag tycker att man skall bestämma sig. Antingen
            är det fråga om ett personval som har sådana konsekvenser eller
            också är det inte det. Man kan inte påstå dessa båda saker samtidigt
            - det är för mig orimligt.
          </note>
          <note>
            Med det politiska system vi har i Sverige och med det sätt som
            våra politiska partier arbetar på ser jag inte den minsta risk
            för att det just genom personvalsinslaget skulle utbryta något
            slags märklig tingens ordning när det gäller hur man hanterar
            eller redovisar ekonomiska resurser. Det finns en lång tradition
            bland de politiska partierna i Sverige att öppet redovisa de ekonomiska
            förutsättningar man har inför ett val.
          </note>
          <note>
            Varför skulle detta förändras bara därför att vi får ett personvalsinslag?
            För mig finns det ingen som helst logik i det. De politiska partierna
            är mycket medvetna, och i varje fall inom det socialdemokratiska
            partiet för vi en ordentlig diskussion om hur det här skall hanteras
            inom partiet, just för att det inte skall uppfattas så att det
            är några oegentligheter på gång i och med detta. Jag tror att
            alla andra partier kommer att agera på liknande sätt.
          </note>
          <note>
            Men det är klart att det är viktigt att det görs en grundlig
            utvärdering ur alla aspekter när man börjar tillämpa en ny vallag.
            Man kan inte förutse allt, och skulle det visa sig att någonting
            uppfattas som dåligt, icke tillåtet eller icke tillbörligt, är
            det naturligtvis väsentligt att det görs en ordentlig genomgång.
            Då får man finna sig i att göra regeländringar i efterhand.
          </note>
          <note>
            Men i dagsläget kan jag inte se att det finns några sådan risker.
          </note>
          <note>
            Herr talman! Så några kommentarer till en annan sak som har varit
            uppe i den här debatten, nämligen att det inte skall vara tillåtet
            med strykningar av personer på valsedlarna. Det kommer att bli
            tillåtet. De kommer inte att räknas in vid röstsammanräkningen,
            och det av mycket praktiska skäl: Skall man snabbt få fram ett
            valresultat och snabbt få klart för sig vilka som har valts in
            i olika parlament måste man också vara försiktig med hur många
            saker man tar hänsyn till vid ett val. Därför kommer inte strykningarna
            att tas med på det viset. Men strykningarna kommer naturligtvis
            att finnas tillgängliga vid den slutliga sammanställningen. Det
            är naturligtvis även här upp till partierna att ta hänsyn till
            om det finns kandidater som har oroväckande mycket strykningar.
            Det får väl partierna ta ansvar för och ta konsekvenserna av.
            Det tror jag inte är något problem.
          </note>
          <note>
            När det gäller frågan om skilda valdagar tror jag helt enkelt
            att man har två skilda vägar att välja mellan. Får man en spridning
            av valdagarna och därmed kanske en annorlunda inriktning på valet,
            kommer valdeltagandet med all sannolikhet att minska. Här får
            man göra en viktning. Jag kan inte se att ett lägre valdeltagande
            på något sätt skulle uppväga fördelarna med skilda valdagar. Politiken
            i dag hör ändå ihop.
          </note>
          <note>
            Att ett riksdagsval och ett kommunalval t.ex. har mycket nära
            anknytning till varandra kan ju ingen förneka. Det är därför mycket
            som talar för gemensam valdag. Att ett sänkt valdeltagande skulle
            föra demokratin framåt har jag svårt att förstå.
          </note>
          <note>
            Herr talman! Härmed yrkar jag bifall till hemställan i konstitutionsutskottets
            betänkande och avslag på samtliga reservationer.
          </note>
          <note type="speaker">
            Anf. 18 PETER ERIKSSON (mp) replik:
          </note>
          <note>
            Herr talman! Mats Berglind tog upp frågan om personval och kritiserade
            den hållning som jag redovisade här tidigare. Jag menar att det
            är en fara om man inför ett system med personval och det sedan
            visar sig att det systemet inte har någon reell betydelse - att
            det blir en illusion att väljarna i praktiken skulle påverka vilka
            som blir valda. Valet till EU-
          </note>
          <note>
            parlamentet är ett utmärkt exempel på det. Det var faktiskt ingen
            som blev vald som inte hade blivit det även utan personval i just
            valet till Europaparlamentet.
          </note>
          <note>
            Det behöver inte betyda att det är ett dåligt system. Det var
            några som var nära att bli valda. Om jag inte minns fel var det
            flera stycken i Centerpartiet.
          </note>
          <note>
            Man hade minst en tredje kandidat som var väldigt nära att gå
            förbi någon av de två som nu blev valda.
          </note>
          <note>
            Det visar att det i alla fall fanns en möjlighet för väljarna
            att påverka valet. Men om man i det valet hade gått upp till 8
            % hade ingen kommit i närheten av att bli vald utanför den preferens
            som partierna själva hade gjort. Jag tycker att det är en viktig
            distinktion.
          </note>
          <note>
            Det är klart att man kan säga att vi går i takt. Vi hade ett
            40-procentigt valdeltagande. Nästan bara partimedlemmarna röstade,
            och de röstade som partiet sade. Alltså gick partierna i takt
            med väljarna.
          </note>
          <note>
            Att resonera så tycker jag är löjligt. Skall man ha ett valsystem
            med personvalsinslag som skall kunna påverka måste man också genomföra
            det så att det har en reell betydelse. Då tror jag att 8 % är
            för högt, men vi får se hur det går i verkligheten med den saken.
          </note>
          <note type="speaker">
            Anf. 19 MATS BERGLIND (s) replik:
          </note>
          <note>
            Herr talman! Jag förstår inte vad Peter Eriksson menar med reell
            påverkan genom personval. Reellt var det ett antal som kom in
            på personligt val. Peter
          </note>
          <note>
            Eriksson säger att väljarnas val inte påverkade reellt, för det
            stämde överens med partiernas rangordning.
          </note>
          <note>
            Skulle det reellt bara påverka om det inte stämde överens med
            partiernas egen rangordning? Det är för mig helt obegripligt hur
            man kan resonera på det viset. Att de som röstar på ett visst
            parti också röstar på de kandidater som partiet har placerat högst
            på listorna skulle alltså innebära att de inte kan påverka reellt?
            För mig är det helt obegripligt hur man kan få det till något
            slags underkännande av hur EU-valet gick till.
          </note>
          <note type="speaker">
            Anf. 20 PETER ERIKSSON (mp) replik:
          </note>
          <note>
            Herr talman! Mats Berglind missuppfattar min kritik. Jag har
            inte alls underkänt hur EU-valet gick till. Jag menar däremot
            att resultatet av EU-valet visar att det inte hade någon reell
            betydelse att vi hade infört ett personval där. Det är inte någon
            kritik mot systemet i sig. Men om man tittar närmare på siffrorna,
            dvs. hur många procent de olika kandidaterna fick, tycker jag
            att det visar sig att man måste ha en ganska låg gräns. Om man
            tittar på siffrorna till EU-
          </note>
          <note>
            parlamentet tror jag att man kommer att finna att 8 %
          </note>
          <note>
            är för högt satt.
          </note>
          <note>
            En gräns på 5 % hade kunnat få betydelse. Väljarna hade då i
            något fall varit nära att ändra den ordning som partierna hade
            satt upp. Med en gräns på 8 %
          </note>
          <note>
            hade den möjligheten gått väljarna förbi. Det hade blivit alltför
            svårt.
          </note>
          <note>
            Det är det jag säger. Det är ingen allmän kritik mot valet till
            EU-parlamentet. Men det kan komma kritik mot bestämmelserna för
            riksdagsvalet om det vid nästa val visar sig att väljarna skulle
            ha velat ha en annan kandidat än partiet, och att reglerna i personvalssystemet
            inte räckte för att verkligheten skulle få genomslag.
          </note>
          <note type="speaker">
            Anf. 21 MATS BERGLIND (s) replik:
          </note>
          <note>
            Herr talman! Peter Eriksson envisas med att prata om att reglerna
            för personval inte innebar något reellt inflytande. Det verkar
            inte hjälpa hur noggrant jag än försöker förklara att det inte
            har med procentsatserna att göra. Även om procentsatserna har
            varit mycket låga har antalet röster räknats. Den som har fått
            flest antal röster har kommit in. Det har inte inneburit någon
            reell skillnad där heller. Peter Eriksson får väl fundera över
            detta. Han kommer kanske på finessen så småningom.
          </note>
          <note>
            Det jag absolut vill varna för är attityden. Nu kommer vi att
            få ett personvalsinslag i nästa val, men vissa menar att det inte
            kommer att få någon reell betydelse. Det är ingenting som medborgarna
            kan göra någonting åt eller skall behöva beakta.
          </note>
          <note>
            Då är vi tillbaks i den diskussion som fördes inför
          </note>
          <note>
            EU-valet, som jag tycker var oerhört olycklig. Det var alltför
            många som ville ge sken av att personvalsinslaget inte hade någon
            betydelse och att det var en skenmanöver från partiernas sida.
          </note>
          <note>
            Det är fel. Det var absolut inte någon skenmanöver! Personvalsinslaget
            hade en reell betydelse. Det visar EU-valet. Det var första gången
            vi hade ett inslag av personval. Det var ett val där valdeltagandet
            av andra anledningar var mycket lågt, men ett stort antal medborgare
            tog chansen och utnyttjade möjligheten till personval. Kom då
            inte och säg att reglerna inte hade någon reell verkan!
          </note>
          <note type="speaker">
            Anf. 22 FREDRIK REINFELDT (m):
          </note>
          <note>
            Herr talman! Jag tycker att det är skönt att se att sittande
            talman i dag är Anders Björck och att den moderate företrädaren
            tidigare var Birger Hagård -
          </note>
          <note>
            två personer med en lång historia när det gäller att försvara
            idén och arbeta för att vi skall få mer av personval när det gäller
            inval i Sveriges riksdag. Det är faktiskt en viktig dag i dag.
            När klubban faller senare i dag sker ett principiellt brott mot
            det som har varit. Vi bryter med 1900-talets sätt att välja politiker
            i Sverige, dvs. att ge inflytande åt partierna och åt inre processer
            i partierna. Nu sker för första gången en förflyttning mot att
            väljarna kommer att få mer att säga till om när det gäller vilka
            som skall företräda dem.
          </note>
          <note>
            Det är naturligtvis litet problematiskt att diskussionen i dag
            mer har handlat om andra system än det vi nu skall fatta beslut
            om. Vi har ägnat oss åt felsökeri när det gäller detta nya system.
          </note>
          <note>
            Visst - det är inte perfekt. Det är många som säger just att
            det inte ger någon effekt. När det gäller personsammansättningen
            blir effekten nog marginell.
          </note>
          <note>
            Märk väl: det har ju varit hela syftet. Detta är, som flera har
            nämnt, en kompromiss mellan flera partier, där de som hyllar det
            slutna rummets prioriteringar vill ta hänsyn till olika intressemotsättningar
            inom partierna snarare än att lyssna till vilka kandidater väljarna
            vill välja. Det är ju de som delvis har segrat.
          </note>
          <note>
            Det är en kompromiss mellan dem som inte tror på personval, som
            också har sagt det ifrån talarstolen, och de som tror att personval
            är någonting nödvändigt. På det vanliga svenska sättet blir det
            en kompromiss som ingen verkar stå för och som inte kommer att
            ge effekt på personsammansättningen.
          </note>
          <note>
            Men det gör inte, menar jag, att man kan räkna bort hela detta
            personval som ointressant. Nog kommer det att ge effekter.
          </note>
          <note>
            Det kommer att förändra valrörelsen. Jag vill se den politiker
            som säger att han inte bryr sig när personval och möjligheten
            att få personliga kryss införs.
          </note>
          <note>
            Jag vill se den politiker som säger att han inte vill ha ett
            enda personligt kryss och att han inte tycker att det är viktigt
            för hans roll som förtroendevald. Den politikern, mina vänner,
            är inte född. Han existerar inte.
          </note>
          <note>
            Alla kommer att undra hur många personliga kryss de har fått.
            Det kommer att förändra valrörelsen. Helt plötsligt måste man
            ställa sig frågan hur man skall förtjäna kryssen. Hur skall man
            förtjäna det personliga stödet från sina väljare?
          </note>
          <note>
            Det kommer att leda till en mycket intressant fråga: Hur skall
            jag träffa mina väljare? Hur skall jag göra klart för mina väljare
            att jag är en person att känna förtroende för?
          </note>
          <note>
            Det kommer att förändra valrörelserna. Det kommer att sätta färg
            på valrörelser lokalt. Vi kommer alla att bli bättre på att gå
            ut och söka upp våra väljare, tala med dem och förklara vilka
            förträffliga kandidater vi är.
          </note>
          <note>
            Jag tror också att arbetssättet kommer att förändra karaktär.
            Fler kommer att jobba för den enskilde personen. Framför allt
            för många yngre kommer detta att vara tilltalande. De tycker att
            de politiska partierna är mossiga och tillhör antiken och vill
            gärna se nya metoder för demokratiskt arbete. Att arbeta för en
            person kan då bli ett komplement till att arbeta för ett parti.
            Vi kommer säkert att se valarbetare som kringgärdar en person,
            men som i övrigt inte vill jobba långsiktigt för ett politiskt
            parti. Jag tycker att det är en fördel snarare än en risk. Det
            för in fler i demokratiskt arbete.
          </note>
          <note>
            Jag tror också att relationen mellan den enskilde kandidaten
            och partiledningen kommer att förskjutas.
          </note>
          <note>
            Ingen partiledning kan sätta sig på en genuint personvald kandidat
            som har ett stort folkligt stöd. Då kan fler spela roll i svensk
            politik. Fler kan uttala sig, lutandes sig tillbaka mot de många
            personer som de har fått stöd av.
          </note>
          <note>
            Det kommer att hyfsa enskilda kandidaters beteende. Här talas
            om oegentligheter. Det har vi redan haft problem med. Det har
            vi i det gamla systemet.
          </note>
          <note>
            Men ingen personvald politiker, och ingen politiker som vill
            bli personvald, går på Crazy Love med några
          </note>
          <note>
            Eurocard som skattebetalarna står för. Det existerar inte i ett
            system där man söker väljarnas personliga stöd. Det kommer att
            hyfsa beteenden, och det kommer att göra att oegentligheterna
            minskar i omfattning.
          </note>
          <note>
            Här nämndes att Göran Persson kan bli personvald. Det blir han
            säkert. Det är väl mer en fråga om varifrån han skall bli personvald.
            Är det från Malmö eller Sörmland? Det intressanta är ju att det
            är andra än partiledarna som skall bli personvalda. Det är de
            många politikerna bakom de mest kända som på detta sätt kan få
            större uppmärksamhet och bli mer kända.
          </note>
          <note>
            En enhetlig spärr har också nämnts. I dag har man talat om 5
            % eller 8 %. Jag tycker att det är synd att få ser vilken skillnad
            det blir när vi sätter en och samma spärr över alla valkretsar.
            Det är en väldig skillnad mellan partierna. Om man försöker bli
            personvald med en enhetlig 8-procentsspärr eller med en 5-
          </note>
          <note>
            procentsspärr spelar stor roll. Det beror på hur stort partiet
            är. Det är lättare att bli personvald miljöpartist och svårare
            att bli personvald moderat eller socialdemokrat. Det kräver nämligen
            att man konkurrerar med fler som står på valbar plats. Allra helst
            uppträder detta fenomen i de två Stockholmsvalkretsarna. Om man
            tittar på hur många personer de innehåller ser man att de väsentligt
            avviker i storlek från alla de andra valkretsarna i Sverige.
          </note>
          <note>
            Att vilja bli personvald för moderaterna i Stockholms län, som
            jag försöker bli, innebär att jag konkurrerar med tio tolv andra
            kandidater från moderaterna som är fullt kapabla att bli personvalda.
            Det kräver att jag får 16 000 personliga kryss i valet 1998, om
            man utgår från 1994 års siffror. Det är en väldigt hög andel personliga
            kryss. Det är väldigt många väljare som jag måste profilera mig
            gentemot. Det ställer mig mot många andra moderater som vill dela
            på en kaka som bara kan bli hundra procent.
          </note>
          <note>
            Därför har jag föreslagit i motionen att vi borde genomföra detta
            personval i de två Stockholmsvalkretsarna helt utan spärrar. Då
            ger man väljarna i storstäderna - det är där det behövs som mest
            - möjlighet att få en bättre personkännedom när det gäller dem
            som företräder väljarna på riksplanet.
          </note>
          <note>
            Märk väl: I många andra valkretsar kommer riksdagens ledamöter
            att märka att reglerna spelar väldigt stor roll. I Örebro, Jämtland,
            Norrbotten och Dalarna kommer kandidaten i de flesta fall att
            vara den ende eller möjligtvis en av två eller tre som har möjlighet
            att representera det enskilda partiet.
          </note>
          <note>
            Då tror jag att nästan alla kan bli personvalda. Om två, tre
            kandidater står mot varandra kan faktiskt alla komma över åttaprocentsspärren.
            Det avgörande för vem som får representera partiet i riksdagen
            är vem som har fått flest kryss. Därför har personvalet helt skilda
            förutsättningar i olika delar av landet. Det borde ha lett till
            ett annat resonemang om spärrnivån i storstadsvalkretsarna.
          </note>
          <note>
            Det talas också mycket om att vi nu kommer att få ekonomistyrda
            valrörelser. Här har diskuterats kändisar och liknande. Det tror
            jag inte blir effekten. Ofta tar man upp exempel från system,
            inte sällan det amerikanska, som har stora inslag av pengar. Det
            handlar om att man skall bli amerikansk president i den andra
            ändan. Den som skulle få för sig att lägga ned några egna ihopsparade
            miljoner på att försöka bli personvald svensk riksdagsledamot
            måste beskrivas som kraftigt förvirrad. Det måste man vara om
            man har som högsta önskan här i livet att spendera sina pengar
            på sådant. Jämför rätt saker! I USA renderar personvalet faktiskt
            mandat som ger ett ohyggligt inflytande. Även om vi skulle vilja
            ha större inflytande kan vi inte sägas ha ett sådant inflytande
            som enskilda riksdagsledamöter. Dessutom är detta en mix av ett
            partisystem och ett personsystem som gör att det inte skulle löna
            sig att försöka påverka väljarna på det här sättet med stora pengar.
            Jag tror också att det passar det svenska kynnet väldigt dåligt
            att man försöker påverka med insatser som uppenbart är betalda
            med reklampengar.
          </note>
          <note>
            Personval handlar om det demokratiska grundarbetet. Man skall
            gå ut och knacka dörr och prata med folk. Man skall söka det personliga
            förtroendet och mandatet. Det kostar inga pengar att tala med
            väljare.
          </note>
          <note>
            Det är allt det andra som partier gör i stället för att tala
            med väljarna direkt som kostar pengar. Jag tror inte alls att
            det kommer att bli ekonomistyrda valrörelser. Jag är väldigt glad
            över att man inte har landat på någon sorts reglering eller på
            något försök till reglering. Det kommer att bli svårt att bli
            personvald alldeles utan att man ger sig på den lilla möjlighet
            som kanske finns för någon att få ihop individuella bidrag för
            att kunna finansiera litet grand av en egen personlig valrörelse.
            Det politiska system som vi har i
          </note>
          <note>
            Sverige är i så hög grad beroende av skattebetalarna för att
            klara av sin verksamhet. Därför är det på tiden att man också
            öppnar för någon annan typ av finansiering i stället för att hela
            tiden ta mer pengar från skattebetalarna.
          </note>
          <note>
            Jag tror att många använde den här möjligheten redan i förra
            valet; det har Mats Berglind redan nämnt. Det testades ju i Europaparlamentsvalet.
            Det bör tilläggas att 15 faktiskt kom över den procentspärr som
            existerade. Men bara 11 kom in till följd av att några - som också
            nämndes här - faktiskt representerade partier som inte fick tillräckligt
            många mandat i förhållande till hur många som klarade spärrnivån.
          </note>
          <note>
            Men vi såg att det fanns ett intresse och att många utnyttjade
            detta. Nu kommer det att kunna bli ännu fler. På posten kommer
            vi nästa gång att hitta namnvalsedlar. Det kunde vi inte förra
            gången. Även de många som poströstar i Sverige kan kryssa för
            personer. Då tror jag att vi kommer att märka att väldigt många,
            framför allt yngre, tycker att det här är intressant.
          </note>
          <note>
            När man utanför valurnorna i valet 1998 frågar hur folk har röstat
            tror jag att många äldre kommer att säga vilket parti de har röstat
            på medan många yngre berättar vilken person de har kryssat för.
            Jag tror faktiskt att det kan vara ett skäl för många yngre att
            rösta. Vi har ju sett oroande tendenser på att de yngre röstar
            i mindre utsträckning.
          </note>
          <note>
            Jag tycker att personvalsintroduktionen borde ha åtföljts av
            en halvering av det antal riksdagsledamöter som finns i den här
            kammaren. Jag har också väckt en motion som på vederbörligt sätt
            avstyrks i det betänkande som vi nu skall ta ställning till. Partimakten
            är för stor i det här landet. Ibland behandlas vi riksdagsledamöter
            som, ursäkta uttrycket, panelhönor. Det finns ett stort intresse
            för var vi står och går men ett väldigt litet intresse för vad
            vi står för. Man är väldigt bekymrad över om vi sitter i kammaren
            eller var vi befinner oss på dagarna. Vi skall alltid vara publik
            eller fond till det som händer. Men det verkliga inflytandet har
            vi inte. Det beror på att vi är för många och på att vi har för
            dåliga egna resurser och att vi är för litet personvalda. Jag
            tror att vi skulle kunna rätta till balansen och få mer relevanta
            och insatta personvalda riksdagsledamöter om vi blev färre och
            gav oss större egna utredningsresurser. Det skulle naturligtvis
            kompletteras med ett riktigt personval. Det har jag skisserat
            i en motion.
          </note>
          <note>
            I dag kommer jag inte att yrka bifall till den motionen. Jag
            hade tänkt stödja Miljöpartiet om man hade gått på femprocentsnivån.
            Nu får jag nöja mig med att rösta med mitt eget parti, som inte
            har gått så långt som jag skulle vilja. Jag kan konstatera att
            jag i alla fall har inlett 1998 års valrörelse genom att sätta
            på mig min egen kampanj-badge, där jag uppmanar folk i min valkrets
            att kryssa för Reinfeldt 1998.
          </note>
          <note type="speaker">
            Anf. 23 STEN ANDERSSON (m):
          </note>
          <note>
            Herr talman! Jag vet att det är svårt att skapa intresse för
            en enskild motion. Det är kanske ännu värre när det är en avslagen
            sådan. Men jag skall ändå försöka.
          </note>
          <note>
            Först vill jag säga något kortfattat till Fredrik Reinfeldt.
            Han pratar mycket om yngre människor. De är en minoritet av svenska
            folket. Varför pratar man aldrig om vad de äldre tycker? De utgör
            ändå det dominerande antalet.
          </note>
          <note>
            Fredrik Reinfeldt pratade också om att man skulle blir mer aktiv
            och om att man skulle knacka dörr och träffa väljarna personligen.
            Det är i och för sig en sympatisk tanke. Men vårt parti vill att
            man skall minska antalet ledamöter. Då kan jag se vissa praktiska
            problem i de valkretsar där det är ganska långt mellan väljarna.
            Jag inser att vi har för många ledamöter i Sveriges riksdag i
            förhållande till vår befolkning och jämfört med andra länder.
            Men med tanke på hur Sverige ser ut i dag och på vår befolkningsstruktur
            är det inte så lätt. Det skulle innebära att man i vissa landsändar
            skulle behöva leta med förstoringsglas efter en riksdagsledamot.
          </note>
          <note>
            I betänkandet står det att min motion är negativ.
          </note>
          <note>
            Det uttrycket bör nyanseras något. Jag har tagit upp en del som
            jag uppfattar som problem och som kan bli problem. Det har jag
            gjort i ett antal år. Det har varit mycket litet debatt om det
            här i kammaren. Jag är medveten om att man skall vara positiv
            till förändringar. Men förändringar skall baseras på positiva
            erfarenheter; det är en god konservativ tanke. Det finns sådana
            avseende personval. Men det finns också erfarenheter som inte
            är positiva. Det är synd att vi inte har diskuterat det i kammaren.
            Vi har bara sagt rakt över att personval är bra och nyckeln till
            mycket gott. Men varför är det så bra, och vilka erfarenheter
            kan vi referera till? Det skulle jag vilja ha en debatt omkring.
            I dag har det i stort sett handlat om 5 eller
          </note>
          <note>
            8 %. Jag kan hålla med om att det kanske skulle vara ett riktigt
            personval, om vi nu skall ha ett personval. I
          </note>
          <note>
            min valkrets, Malmö stad, finns ungefär 45 000 moderata väljare.
            För att man skall kunna avancera på listan skall man ha kryss
            från 4 000, med det förslag som kommer att bli verklighet i dag.
            Det är faktiskt rätt så häftigt.
          </note>
          <note>
            Ibland förs en debatt i kammaren och en annan debatt utanför
            kammaren. Jag tror att intresset för personval är något mer begränsat
            utanför det här huset. Men det är klart att vi kanske skall vara
            föregångare och väcka nya idéer. Men jag tror inte att det står
            på någon tio-i-topp-lista från väljarna att vi skall införa personval.
          </note>
          <note>
            Herr talman! Även om vi får personval måste det viktiga vara
            att människorna i första hand röstar på ett politiskt parti och
            dess idé och ideologi. Sedan är det bra att vi får bra representanter.
            Men det kan inte vara avgörande om man heter Andersson, Pettersson
            eller
          </note>
          <note>
            Lundström, utan det är partiets ideologi som är det viktigaste
            för en väljare. Så hoppas jag att det är i en demokrati.
          </note>
          <note>
            Vi har sett exempel på renodlade personval. Jag tror att Birger
            Hagård nämnde Storbritannien i sitt anförande. Där kan det inträffa,
            vilket nästan måste vara ett hån mot demokratin, att en minoritet
            kan få majoritet i ett parlament. Det är fullt möjligt i Storbritannien.
          </note>
          <note>
            Man har pratat om fördelarna med personval. Man skulle få ett
            större engagemang från väljarnas sida.
          </note>
          <note>
            Men hur skall man kunna mäta det? Ett mått på väljarnas engagemang
            och intresse är faktiskt valdeltagandet. Jag tror att det är svårt
            för någon att slå mig på fingrarna när jag för fram den uppfattningen.
            Mäter man valdeltagandet i Sverige som det har varit tidigare,
            utan personval, ser man att det är väl och med råge i nivå med
            det i andra länder med mer eller mindre utvecklade personval.
            Jag tror att det i Europa bara är Belgien som har ett högre valdeltagande,
            men om jag är rätt informerad har man någon form av rösttvång
            i Belgien, vilket kan förklara att det är så högt där.
          </note>
          <note>
            Sedan har vi skräckexempel åt andra hållet. Vi har vissa val
            i USA där valdeltagandet ligger på 35 %, och där är det utpräglade
            personval.
          </note>
          <note>
            Det har också sagts här i dag att ingen väl är så dum att han
            satsar miljoner - där håller jag med
          </note>
          <note>
            Fredrik Reinfeldt - på att bli ledamot i Sveriges riksdag. De
            pengarna kan ju satsas på ett betydligt klokare vis. Men jag tror
            ändå att de som har pengar, resurser och kontakter i alla fall
            inte kommer att missgynnas. Det måste i alla fall innebära någon
            form av fördel.
          </note>
          <note>
            En sak är jag rädd för. Vi är ju alla olika personer och arbetar
            olika politiskt. I denna kammare finns det många människor som
            gör ett enormt och mycket bra arbete i utskotten - sitter och
            gnetar med varenda mening, rättar till, får bort en massa missförstånd
            och ser till att vi får fram bra betänkanden och bra beslutsunderlag
            - men kanske inte har den där förmågan att synas utåt. Dessa riskerar
            att hamna litet grand på efterkälken.
          </note>
          <note>
            Sedan, herr talman, kan man väl misstänka att det finns en risk
            för vissa affärer, även om jag inte skall påstå det. Sådana är
            väl litet grand inbyggda i personvalssystemet. Om man läser tidningar
            från andra länder ser man att där finns affärer på en nivå som
            vi i
          </note>
          <note>
            Sverige inte ens kan stava till. Och det som i Sverige för något
            år sedan orsakade stora rubriker i massmedierna hade t.ex. i Frankrike
            i bästa fall hamnat på sista sidan längst ned. Det finns en inbyggd
            möjlighet att sådan här verksamhet kan accelerera.
          </note>
          <note>
            Frågan för en politiker är vad som skall vara hans lojalitet.
            Är det mot partiet? Är det mot valkretsen?
          </note>
          <note>
            Är det mot honom eller henne själv? Eller är det mot en sponsor,
            såsom fallet kan bli framöver? Jag tycker att en riksdagsledamot
            i första hand skall vara lojal mot sitt parti. Man skall driva
            frågorna inom partiet.
          </note>
          <note>
            Finner man då att man inte har lyckats får man acceptera det
            och komma igen med nya och kanske bättre argument.
          </note>
          <note>
            Jag skall ta något exempel på när det här med sponsring kan ställa
            till problem. Socialdemokraterna har i dag regeringsmakten i Sverige,
            och jag skall ta dem som exempel. Låt oss säga att en socialdemokrat
            från Malmö blir sponsrad av LO lokalt. Sedan kommer det upp frågor
            i riksdagen där regeringen har en uppfattning - och det har hänt
            vid flera tillfällen under de senaste åren - som går rakt emot
            LO:s uppfattning. Hur skall då den här LO-sponsrade ledamoten
            agera? Risken är ju uppenbar, om han röstar med partiet, att sponsringen
            inför nästa val inte är lika självklar. Här kan det alltså uppstå
            en konflikt.
          </note>
          <note>
            Vi har också sett ibland vid voteringar här i riksdagen, när
            vi har fattat beslut som drabbat en viss del av landet eller ett
            visst län, att ett helt län avstår från att rösta. Det lyser gula
            lampor på skärmen. De här människorna blir betraktade som något
            av hjältar på hemmaplan. Men utanför den egna valkretsen kallas
            de för bypolitiker. Jag tycker att riksdagen i första hand är
            en nationell församling och skall fatta nationella beslut för
            nationens bästa. Då får man ibland acceptera att den egna valkretsen
            någon gång blir mindre bra behandlad.
          </note>
          <note>
            Nu kan det här accepteras i dag när vi har en klar majoritet
            i kammaren. Men jag tror att det skulle bli kaos i Sverige om
            vi skulle få en situation där regeringen har en rösts övervikt.
            Då går det inte att sitta i länsbänkar och trycka på gula knappar
            eller rösta på egen motion. Då krävs det en samling. Det är lätt
            att visa civilkurage i dag när det inte kostar någonting.
          </note>
          <note>
            Men i ett läge med en jämn riksdag, med en rösts övervikt, går
            det inte att visa samma kurage.
          </note>
          <note>
            Herr talman! Jag tror helt klart att det i dag finns ett missnöje
            och ett misstroende - jag skall inte säga politikerförakt - mot
            politiker och mot politik. Jag tror dock inte att det beror på
            valsystemet eller på huruvida vi får personval eller ej. Jag tror
            att det beror på att vi politiker och våra partier, inga undantag,
            har en förmåga att lova för mycket. Sedan, när vi skall bekänna
            färg, kan vi inte stå för det, och då har vi en massa olika ursäkter
            för varför vi inte uppfyller det som vi faktiskt lovade. Det kan
            bero på att man ingår i en koalition och måste förhandla bort
            vissa saker.
          </note>
          <note>
            Men det kan också vara så - det har hänt - att man har lagt fram
            förslag som har varit ogenomförbara och sedan litet kortsiktigt
            tänkt att det löser sig. Men, herr talman, det kommer alltid en
            morgondag, och då skall man bekänna färg. Jag tror att det dåliga
            förtroende som politiker och partier har i dag i Sverige till
            stor del beror på att vi har lovat för mycket.
          </note>
          <note>
            Jag skall sluta nu, herr talman, för jag ser att jag kraftigt
            har gått över min taletid. Men jag skulle ändå vill jag fråga,
            om någon vill svara: Var och i vilken dokumentation kan man hämta
            information om att personvalssystemet är så överlägset det system
            vi har i dag i Sverige att medborgarnas engagemang skulle öka
            i mycket stor omfattning?
          </note>
          <note type="speaker">
            Anf. 24 FREDRIK REINFELDT (m) replik:
          </note>
          <note>
            Herr talman! Ibland är man inte helt ense inom partier, och det
            tycker jag oftast är berikande. På Sten
          </note>
          <note>
            Anderssons fråga om huruvida de yngre eller äldre är i majoritet
            i Sverige vill jag svara att jag tror att det väldigt mycket beror
            på hur man känner sig. Som jag ser det är de yngre, till sinne
            och ålder, i klar majoritet, men man måste naturligtvis ha stöd
            av alla väljare.
          </note>
          <note>
            Sten Andersson talar väldigt kritiskt mot vad jag uppfattar vara
            ett mer renodlat personvalssystem än det vi har att ta ställning
            till i dag. Det har han, delvis välargumenterat, kritiserat. Låt
            mig bara säga att vi ju har valt en kompromiss som gör att partimakten
            i stor utsträckning består - för stor utsträckning, tycker jag
          </note>
          <note>
            - men att det blir ett extra inslag av personvalsröstning.
          </note>
          <note>
            Det är klart att det inte finns någon dokumenterad erfarenhet
            av hur detta system fungerar, eftersom vi för första gången skall
            använda det vid 1998 års val.
          </note>
          <note>
            Problemet är att de som kritiserar detta egentligen landar på
            att säga att dagens system är bättre. Det tycker jag inte är helt
            okomplicerat.
          </note>
          <note>
            Sten Andersson nämnde vikten av partilojalitet.
          </note>
          <note>
            Med tanke på det förhöjda beslutstempot i svenskt samhällsliv
            och den väldiga koncentration som skett så att många frågor kommer
            tätt i tiden ser partipolitiken inte ut som den en gång gjorde
            för 30-40 år sedan. Det förhöjda tempot gör att ansvaret läggs
            på färre personer. Det är faktiskt så att vi oftast talar på dagarna
            i riksdagen men de facto fattar besluten på nätterna. Vi har precis
            en sådan natt bakom oss då några få har suttit och manglat. Då
            vill jag se personval av riksdagsledamöter som bättre kan balansera
            och bättre kontrollera det moderna fenomenet att besluten läggs
            på färre händer. Då kan man inte bara hänvisa till behovet av
            partilojalitet, för då blir 99 %
          </note>
          <note>
            av de förtroendevalda ställda utanför möjligheten att någonsin
            påverka men alltid upplåsta att lojalt följa besluten. Jag tror
            att det på sikt kan avfolka partipolitiken. Vem vill alltid ställa
            upp utan att någonsin ha eget inflytande?
          </note>
          <note type="speaker">
            Anf. 25 STEN ANDERSSON (m) replik:
          </note>
          <note>
            Herr talman! Huruvida man känner sig gammal vid 54 plus 30 kanske
            inte har med den här saken att göra.
          </note>
          <note>
            Jag skrev min motion därför att jag menar att det är bättre att
            man diskuterar de problem som man misstänker kan uppstå innan
            man beslutar. Det bidrar till ett dåligt förtroende om vi i efterhand
            säger att vi inte hade en aning om detta eller att vi inte diskuterade
            frågan. Vi vet att personval finns i olika omfattning runt om
            i världen. De flesta länder har faktiskt någon form av personval.
            Men också där finns problem. Att bara säga att min motion är negativ,
            punkt slut och ingenting annat, ger folk uppfattningen att bara
            vi får personval blir allting så mycket bättre. Jag hoppas att
            majoriteten har rätt, men jag kan också, herr talman, tillåta
            mig att tänka att det nog finns fler ledamöter i kammaren som
            är tveksamma än vad det kommande voteringsresultatet kommer att
            utvisa.
          </note>
          <note>
            Om vi förhandlar på natten eller på dagen har knappast, Fredrik
            Reinfeldt, med personval att göra.
          </note>
          <note>
            Det har att göra med att så ser läget ut. Hade vi haft en tydlig
            och klar majoritet hade man inte behövt förhandla på natten.
          </note>
          <note type="speaker">
            Anf. 26 KENNETH KVIST (v) replik:
          </note>
          <note>
            Fru talman! Jag vill bara notera att många av de invändningar
            och principiella resonemang som Sten
          </note>
          <note>
            Andersson för är utomordentligt väl genomtänkta. I
          </note>
          <note>
            mitt inledningsanförande drog jag upp den principiella inställning
            som utifrån möjligen andra utgångpunkter i det här sammanhanget
            är mycket lik den som
          </note>
          <note>
            Sten Andersson har. Vi har dock biträtt kompromissen för att
            det så att säga skall finnas en sorts samling i svensk politik
            kring detta att pröva en viss förändring till förmån för personval.
            Men i de principiella frågorna delar jag mycket av Sten Anderssons
            resonemang. Jag tycker att det är angeläget att få poängtera detta.
          </note>
          <note type="speaker">
            Anf. 27 STEN ANDERSSON (m) replik:
          </note>
          <note>
            Fru talman! Jag måste säga att personvalet kunde ha börjat bättre
            för min del. Skall jag bli beskylld för att ha fått medhåll från
            Vänsterpartiet kan jag räkna med att en del moderata sympatisörer
            kommer att få problem. Nu hoppas jag att min position är så stark
            att jag kan klara även detta beröm, som jag i och för sig tackar
            för.
          </note>
          <note>
            Fru talman! Jag hoppas att jag inte blivit missförstådd. Jag
            tycker att man skall göra allt man kan för att minska avståndet
            mellan väljarna och politikerna.
          </note>
          <note>
            Men jag är inte helt säker på att personval ger den effekten.
            Jag skulle bli mycket glad om jag i det här fallet hade fel.
          </note>
          <note type="speaker">
            Anf. 28 KENNETH KVIST (v) replik:
          </note>
          <note>
            Fru talman! Jag är överens om att det är angeläget att minska
            avståndet mellan politikerna och väljarna.
          </note>
          <note>
            För att inte en hedersman som Sten Andersson skall fara illa
            av att jag i denna fråga säger att vi inte är så oense som i många
            andra frågor skall jag säga att Sten
          </note>
          <note>
            Anderssons väljare och de som delar hans värderingar med god
            tillit kan rösta på honom på grund av hans inställning i de andra
            frågorna.
          </note>
          <note type="speaker">
            Anf. 29 JUAN FONSECA (s):
          </note>
          <note>
            Fru talman! Den nya vallag som vi i dag diskuterar kan, som jag
            ser det, betraktas som en typisk svensk politisk konsensuskompromiss,
            dvs. lagom förändring. Med detta vill jag inte säga att det skulle
            vara fel, men som sagt lagom förändring.
          </note>
          <note>
            Jag vill redovisa att jag för min del tycker att det finns självklara
            positiva inslag i det betänkande som vi nu diskuterar, men låt
            mig också säga att jag tillhör dem som tycker att en 8 % spärr
            vid riksdagsvalet är för hög. Jag skulle gärna ha sett att de
            som förespråkar en 5 % spärr hade kunnat få majoritet.
          </note>
          <note>
            Två viktiga frågor har tagits upp i debatten som jag gärna vill
            kommentera. Den ena handlar om hur väljarna och sympatisörerna
            till de olika politiska partierna över huvud taget skall kunna
            påverka nomineringsprocessen. Jag vet att frågan inte tas upp
            i betänkandet, men jag tycker att det är viktigt att nomineringsprocesserna
            inom samtliga politiska partier skall kunna påverkas av väljare
            som vill se sina företrädare på valbar plats på listan. Så sker
            inte i dag.
          </note>
          <note>
            Det är därför jag tycker att man som politiker på många olika
            sätt skall försöka se till att väljarna, utifrån utgångspunkten
            att det är väljarna som bestämmer vilka som skall vara med på
            listorna, också skall få chansen att vara med i nomineringsprocessen
            innan listorna fastställs.
          </note>
          <note>
            Den andra fråga som diskuterats gäller invandrarnas rätt att
            rösta i riksdagsvalet. Jag sympatiserar med den tanken, men jag
            tror inte att det är möjligt att genomföra i Sverige. Däremot
            skulle vi kunna resonera kring frågan om medborgarskap i den meningen
            att man underlättar för den som vill bli svensk medborgare men
            som inte kan därför att det finns så många hinder. Ett sätt är
            att ta bort de hinder som finns för många människor som önskar
            sig att bli svenska medborgare men som inte kan. Då skulle man
            möjligen få fler människor som vill bli svenska medborgare att
            på ett mycket mer aktivt sätt delta i det politiska livet.
          </note>
          <note>
            Låt mig avslutningsvis säga att jag tror att personvalsinslaget
            är viktigt just för människor med invandrarbakgrund. Det är viktigt
            över huvud taget för grupper som vill profilera sig att få en
            chans inom de mer stelbenta politiska partier som inte ger chans
            till människor som ser litet annorlunda ut.
          </note>
          <note type="speaker">
            Anf. 30 BENGT-OLA RYTTAR (s):
          </note>
          <note>
            Fru talman! Det har varit en intressant debatt om den nya vallagen.
            Det är en viktig debatt. Men jag är ganska kritisk mot det beslut
            som kommer att fattas.
          </note>
          <note>
            I den utvärdering av personvalet som Folke Johansson har gjort
            säger han att det finns ett moment av terapi i personvalsinslaget.
            Jag tror att detta är en djup sanning.
          </note>
          <note>
            Alla politiska församlingar har förlorat makt under senare år.
            Som ersättning för detta erbjuder vi nu väljarna ett personvalsinslag
            i valprocessen. Folk är nog för kloka för att gå på den här finten.
          </note>
          <note>
            Jag är principiellt väldigt skeptisk till personval.
          </note>
          <note>
            Jag är naturligtvis ännu mera skeptisk till ett dåligt genomtänkt
            och dåligt analyserat personvalssystem, och det anser jag att
            detta är.
          </note>
          <note>
            I Folke Johanssons utvärdering kan man utläsa att två av de fyra
            kriterier som regeringen angav i direktiven till Personvalskommittén
            icke är uppfyllda.
          </note>
          <note>
            Förståelsen bland väljarna för systemet är för låg.
          </note>
          <note>
            Ett exempel på hur förståelsen av det hela kan slå ut är att
            jag av en tillfällighet vet att i - som det heter nu
          </note>
          <note>
            - Dalarnas län fanns det 600 valsedlar där mitt namn på något
            sätt hade markerats, alltså med en viljeinriktning. Dessa valsedlar
            blev av någon anledning underkända. De underkända valsedlarna
            finns inte redovisade i Folke Johanssons utredning. Jag tycker
            att det är ganska allvarligt. Jag vet inte hur det ser ut i övrigt,
            eftersom det inte finns någon redovisning, men de 600 valsedlarna
            i Dalarna är ändå en allvarlig indikation.
          </note>
          <note>
            Nästa kriterium som inte är uppfyllt är att det skall finnas
            möjlighet att snabbt räkna ihop valsedlarna.
          </note>
          <note>
            Vid Europaparlamentsvalet tog det 13 dagar innan mandatfördelningen
            var klar. Det är naturligtvis inte tillfredsställande.
          </note>
          <note>
            Detta säger jag inte utifrån utgångspunkten att rönnbären var
            sura, utan det gör jag helt och hållet utifrån omsorg om valsystemet
            och det framtida politiska systemet i Sverige.
          </note>
          <note>
            Jag tycker att man borde ha gjort en bättre analys och kommit
            med mer genomtänkta och effektiva förslag. Jag har mer än en gång
            fått ta debatt med folk som har sagt att utfallet av Europaparlamentsvalet
            var manipulerat. Så var det naturligtvis inte, men systemet var
            dåligt. Därför uppstod dessa misstankar. Det är mycket allvarligt
            när sådana tankar över huvud taget uppstår i vårt "lagoma" folkhem.
          </note>
          <note type="speaker">
            Anf. 31 PETER ERIKSSON (mp):
          </note>
          <note>
            Fru talman! Jag förstår att det var väldigt många som upplevde
            att valet till Europaparlamentet var manipulerat. Det fanns ju
            flera listor, bl.a. från socialdemokraterna. Många upplevde att
            det var ett sätt för partierna att försöka att förhindra genomslag
            för personval och att manipulera för att ändå få igenom partiets
            vilja. Så påståendet är inte helt utan grund, som jag ser det.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 4 §.)
          </note>
          <note>
            3 § Digitala TV-sändningar m.m.
          </note>
          <note>
            Föredrogs
          </note>
          <note>
            Konstitutionsutskottets betänkande 1996/97:KU17
          </note>
          <note>
            Digitala TV-sändningar m.m. (prop. 1996/97:67)
          </note>
          <note type="speaker">
            Anf. 32 NILS FREDRIK AURELIUS (m):
          </note>
          <note>
            Fru talman! Detta betänkande behandlar huvudsakligen regeringens
            förslag att marksänd digital television skall införas på ett antal
            orter i landet. Propositionen har föregåtts av utredningen Från
            massmedia till multimedia - att digitalisera svensk television,
            som kom för ett år sedan. Där föreslogs en snabb digitalisering
            av marknätet med det uttalade syftet att ge staten kontroll över
            distributionen av TV
          </note>
          <note>
            i Sverige. För att hushållen tillräckligt snabbt skulle skaffa
            sig den extra utrustning som behövs, en mark-
          </note>
          <note>
            TV-dekoder, borde staten enligt utredaren subventionera hushållen.
            Remissvaren på utredningen var till stor del negativa, mycket
            negativa eller tveksamma.
          </note>
          <note>
            Propositionen har inte samma ambitiösa tidplan som utredaren
            och markerar även på andra sätt en viss reträtt, men grundtanken
            finns kvar.
          </note>
          <note>
            Syftet sägs vara att säkerställa yttrandefrihet, tillgänglighet
            och mångfald. Detta tror man att man bäst uppnår genom att staten
            får en sådan kontroll över
          </note>
          <note>
            TV-distributionen att staten kan ställa vad som kallas för "grundläggande
            krav" på TV-utbudet. Vi har för vår del svårt att se att detta
            är ett bra sätt att undvika monopol och främja yttrandefrihet
            och mångfald. Vi har alltså avgörande politiska invändningar mot
            förslaget, men det finns också goda skäl att ifrågasätta de tekniska
            och ekonomiska resonemang som förs fram i propositionen för att
            backa upp kravet på politiskt inflytande.
          </note>
          <note>
            En anledning till att förutsägelser om och försök att planera
            framtiden så ofta slår fel är att ny kunskap är en så viktig förklaring
            till förändringarna. Detta har inte minst belysts av den store
            samhällsfilosofen och vetenskapsteoretikern Karl Popper. Han säger
            att om vi kunde förutse den nya kunskapen, skulle vi ha den redan
            nu, vilket innebär en motsägelse. Inte minst gäller detta om ny
            naturvetenskaplig och teknisk kunskap. I det här fallet riskerar
            alltså utvecklingen att snabbt göra att marksänd digital-TV blir
            föråldrad genom att vi låser fast oss i ett system som utvecklingen
            kommer att gå förbi .
          </note>
          <note>
            Ett argument för digitalisering som regeringen anger är en växande
            efterfrågan på s.k. interaktiva tjänster. En typisk interaktiv
            tjänst som vi alla känner till är Internet. Andra exempel är informationssökning,
            elektronisk post och olika typer av utbildning.
          </note>
          <note>
            Det skrivs en del vackra ord i propositionen om en ny multimediamiljö
            och de möjligheter till nya tjänster som den nya digitala tekniken
            innebär. Så långt är allt rätt och riktigt. Men en invändning
            mot det marksända digitala nätet är just den begränsade möjligheten
            till interaktivitet. Till skillnad mot kabelnäten saknar marknätet
            en egen returkanal och kan därför inte användas för interaktiva
            tjänster om man inte har tillgång till en separat returkanal,
            t.ex. telenätet eller kabel-TV-nätet.
          </note>
          <note>
            Egendomligt nog verkar Kulturdepartementet fortfarande tro att
            mark-TV-nätet kan hantera hushållens behov av interaktiva tjänster.
            Visserligen får ett fullt utbyggt digitalt marknät en mycket större
            kapacitet än det nuvarande nätet, men möjligheterna till interaktivitet
            är ändå begränsade. Marksänd TV är alltså vad som på det här speciella
            språket kallas för broadcast, och det saknar en individuell förbindelse
            till varje hushåll. Internet, som många är intresserade av, består
            av miljoner hemsidor. Som jämförelse kan nämnas att kabelnätet
            är ett s.k. bredbandsnät och därför har en närmast obegränsad
            interaktiv kapacitet.
          </note>
          <note>
            Det finns alltså goda skäl att befara att en digitalisering av
            marknätet, även kallat stolpnätet, är en teknologisk återvändsgränd.
            Satellit- och kabelbaserad digital-TV har stordriftsfördelar i
            jämförelse med det digitaliserade marknätet. Regeringens val av
            distributionsteknik riskerar därför att ställa hushållen och public
            service-företagen vid sidan av den informationsteknologiska utvecklingen
            och därmed en vital del av samhällsutvecklingen i stort, något
            som inte är bra för Sverige som högteknologisk industrination.
          </note>
          <note>
            Denna bristande förståelse är för övrigt typisk. Vi kan t.ex.
            se hur IT-kommissionen har tappat tempo på grund av svagare regeringsintresse
            efter valet.
          </note>
          <note>
            I propositionen heter det att det bör eftersträvas att flera
            av varandra oberoende programföretag deltar i de första försöken
            med marksänd digital-TV. Ett exempel på svårigheter som inte berörs
            är att TV 3
          </note>
          <note>
            och TV 5, om dessa kanaler nu skall få vara med, inte sänder
            reklam enligt svenska regler.
          </note>
          <note>
            När det gäller kostnaderna för regeringens förslag så behövs
            ytterligare klarlägganden. Sändningsverksamheten skall enligt
            regeringen i sin helhet bekostas av medverkande företag. Frågan
            är då vilka företag som är att betrakta som "medverkande".
          </note>
          <note>
            Om Teracom, som är det monopolföretag som opererar marknätet,
            skulle tillåtas att delta i finansieringen av stimulanserna till
            hushållen, dvs. subventionera anskaffandet av mark-TV-dekodrar
            eller kanske bekosta nätutbyggnaden, så kan konkurrensen snedvridas.
            Om t.ex. hushållen får en mark-TV-dekoder nästan gratis, hotas
            kabel-TV-branschens digitalisering av kabelnäten. Det vore beklagligt
            av den anledningen att just kabelnäten kan bli hushållens verkliga
            bredbandsförbindelse med omvärlden.
          </note>
          <note>
            Ett annat argument för regeringens förslag är att marknätet når
            så många människor. Men sanningen är faktiskt den att 70 % av
            hushållen får sin TV via kabel, medan ca 18 % har en egen satellitmottagare.
            Det betyder att 88 % av hushållen kommer att få sin digitala TV
            från andra leverantörer än mark-TV-nätet.
          </note>
          <note>
            Mot den bakgrunden framstår det som diskutabelt att satsa stora
            summor på ett marknät som kanske ändå bara berör 10-12 % av svenska
            folket.
          </note>
          <note>
            En farhåga som ibland förs fram är att vi skulle få ett antal
            privata monopol om inte staten grep in och verkade för digitalisering
            av marknätet. Det är visserligen sant att digitalisering innebär
            att gamla gränser suddas ut. Distribution av TV, data och telefoni
            blandas samman och gamla monopol upphör. Det är dock knappast
            troligt att nya monopol utan vidare uppstår, om inte staten hjälper
            till. En standard som inte är öppen och får allmän spridning blir
            för dyr för kunden, som utländska exempel från t.ex. Tyskland
            visar.
          </note>
          <note>
            Kunderna kräver därför öppna standarder. Den grundläggande logiken
            bakom all digitalisering är att informationen skall flöda fritt.
            Marknaden kommer att straffa alla som försöker att skapa en egen
            sluten standard. Därför arbetar t.ex. kabeloperatörerna, såvitt
            jag kan förstå, för en gemensam öppen standard.
          </note>
          <note>
            Kabelföretagen har i dag en skyldighet att vidaresända TV 1,
            TV 2 och TV 4 i kabelnäten. Denna plikt kallas på modern svenska
            för must carryskyldigheten. Det är uppenbart att en sådan lagstiftning
            blir orimlig om det i stället handlar om att vidaresända upp till
            20 digitala kanaler kostnadsfritt.
          </note>
          <note>
            Vi menar alltså att regeringen gör en teknisk och ekonomisk felbedömning
            när man av politiska skäl satsar på en digitalisering av stolpnätet.
            Det vore av såväl tekniska som ekonomiska skäl en bättre lösning
            att låta Sveriges Radio sända digitalt via satellit - man sänder
            ju redan i dag analogt via satellit till andra nordiska länder.
          </note>
          <note>
            Varför väljer då regeringen i stället modellen med digitalisering
            av stolpnätet? Förklaringen måste, som jag antytt, ligga i att
            marknätet ger möjligheter till politisk kontroll och makt över
            medierna. Marksänd
          </note>
          <note>
            TV omfattas av svensk lagstiftning, och eftersom utrymmet är
            begränsat i marknätet kan regeringen införa restriktioner. Detta
            följer av 3 kap. 2 § första stycket i yttrandefrihetsgrundlagen,
            där det sägs att regeringen genom lag kan föreskriva om tillstånd
            och villkor för sändning. Staten kan alltså ställa krav av public
            service-karaktär.
          </note>
          <note>
            Satsningen på digitaliseringen av just marknätet springer ur
            en rädsla för att de politiska kontrollmöjligheterna skall begränsas
            på grund av den snabba tekniska utvecklingen. En jämförelse med
            regeringens sätt att se på den privata lokalradion anmäler sig
            här osökt. Hör möter vi samma försök att med dunkla hänvisningar
            till mångfald och yttrandefrihet reglera och begränsa just det
            man påstår sig värna. Detta sätt att resonera har förstås gammal
            hävd inom socialdemokratin. Jag vill bara påminna om hur Maj Britt
          </note>
          <note>
            Theorin i början av 80-talet ville förbjuda parabolantennerna,
            som ju riskerade att medföra att tittarna lockades att se program
            som inte var konsumentgranskade av den politiska överheten och
            därför kunde tänkas vara politiskt inkorrekta och rent av utländska.
            I Grönköping inträffade vid den tiden incidenten att en radikal
            kulturperson bröt sönder vad som föreföll vara en parabolantenn,
            men som sedan visade sig vara konstverket "Eterns rötter".
          </note>
          <note>
            Man kan också komma att tänka på en aktuell utredning som kulturministern
            vill tillsätta. Denna skall bl.a. föreslå hur den s.k. amerikaniseringen
            av TV-
          </note>
          <note>
            programmen skall brytas. I favorittidskriften här i huset, Från
            Riksdag &amp; Departement, beskrivs förslaget i nr 10/1997 under rubriken
            "Regeringen önskar bättre TV-program". Ja, vem gör inte det? Frågan
            är bara hur mycket bättre programmen blir av en politisk styrning.
          </note>
          <note>
            Som IT-kommissionens kanslichef Ann-Marie
          </note>
          <note>
            Nilsson framhållit i en artikel i Dagens Industri måste vi till
            att börja med skilja på innehåll och distribution av medierna.
            I fallet Teracom, som har monopol på att sprida TV 1, TV 2 och
            TV 4, blandar lagen samman distribution och innehåll. Hon tycker
            att samhället visst kan ställa sina krav på innehåll och täckning
            på de "innehållsproducenter", som hon kallar dem, vilka omfattas
            av lagen, men för övrigt låta marknaden sköta distributionen.
            Det kan tilläggas att IT-
          </note>
          <note>
            kommissionen i en skrivelse till regeringen framhållit att något
            beslut om digital mark-TV inte bör fattas nu.
          </note>
          <note>
            Fru talman! Vi avvisar alla försök till politisk kontroll av
            den nya tekniken. Vi är övertygade om att lagstiftningen på medieområdet
            måste vara teknikoberoende och grundas på tryck- och yttrandefrihetens
            principer. Mångfalden skyddas och stärks bäst av etableringsfrihet.
            Vi behöver en multimedialagstiftning som i stället för att reglera
            tekniska enskildheter utgår från teknikoberoende och som förstås
            rättar sig efter regeringsformens, tryckfrihetens, yttrandefrihetens
            och även Europakonventionens principer.
          </note>
          <note>
            Låt mig också slutligen nämna något om förslaget som kommer något
            vid sidan om här, att Sveriges
          </note>
          <note>
            Radio skall kunna inrätta en betal-TV-kanal. Vi tycker för vår
            del inte att det är rimligt att tittarna skall betala en gång
            till för program som de redan har betalat för genom sina licensavgifter.
            Vi tycker inte heller att en sådan betalkanal rimmar särskilt
            väl med public service-uppdraget.
          </note>
          <note>
            Fru talman! Som förhoppningsvis framgått finns det mycket tunga
            ekonomiska och tekniska invändningar mot förslagen i denna något
            lösliga proposition. Redan av dessa skäl bör den avslås. Det avgörande
            skälet till att förorda en annan lösning är ändå den tydliga ambitionen
            i förslaget, att krampaktigt slå vakt om möjligheterna att politiskt
            styra den nya tekniken.
          </note>
          <note>
            Fru talman! Jag yrkar bifall till den moderata avslagsreservationen,
            dvs. reservation 1.
          </note>
          <note type="speaker">
            Anf. 33 KENNETH KVIST (v):
          </note>
          <note>
            Fru talman! Föreliggande betänkande och proposition innebär en
            utomordentligt försiktig öppning för en ny teknik på TV-området.
            I betänkandets sammanfattning föreslås att i flera steg införa
            marksänd digital
          </note>
          <note>
            TV med möjlighet för staten att successivt ta ställning till
            om och på vilket sätt verksamheten skall fortsätta.
          </note>
          <note>
            Vi tycker som huvudlinje att det är välbetänkt att iaktta denna
            försiktighet. Men vi tycker också att det är viktigt att man öppnar
            för att även i marknätet införa en digital teknik. Argumenten
            för detta är egentligen de motsatta i förhållande till Nils Fredrik
          </note>
          <note>
            Aurelius. Han talar emot våra argument, och det är ju inte så
            konstigt.
          </note>
          <note>
            Vi är för att det finns en public service-TV. Vi är för att det
            finns ett samhällsansvar som ser till att vi har ett medielandskap
            där olika åsiktsriktningar kommer fram - ett medielandskap som
            inte strömlinjeformas, vilket vi ser exempel på lätt blir fallet
            om blott kommersiella intressen får råda. Därför är det också
            viktigt för yttrandefriheten och mångfalden i de s.k. smala sektorerna
            av kulturlivet osv. att vi slår vakt om public service-verksamheten
            och värnar ett demokratiskt inflytande, i alla fall över delar
            av medieområdet.
          </note>
          <note>
            Sedan finns det ju många alternativ på området.
          </note>
          <note>
            Utvecklingen har gjort att stora delar är direkt marknadsanpassade
            och marknadsstyrda, vilket är en realitet som vi får leva med.
            Men i denna realitet gäller det faktiskt att se till att också
            dessa icke-kommersiella andningshål finns som publice service-kanalerna
            innebär. Därför menar vi från Vänstern att det är viktigt att,
            såsom föreslås i propositionen, försiktigt pröva sig fram i fråga
            om den här tekniken.
          </note>
          <note>
            Samtidigt har vi några anmärkningar på förslagen.
          </note>
          <note>
            Vi tycker t.ex. inte, och det kommer Charlotta Bjälkebring att
            utveckla senare, att de utredningar som ligger bakom förslagen
            har tillräcklig kulturpolitisk helhetssyn som grund för hur man
            skall gå fram och för hur man ser på mediefrågorna. Man är snarast
            litet för snävt tekniskt inriktad. Vi tror också att man, i inledningsskedet
            i varje fall, borde kunna se mer praktiskt på saken och helt enkelt
            låta de i dag markbaserade rikskanalerna Sveriges Television,
            TV 4 och
          </note>
          <note>
            Utbildningsradion vara de som öppnar den här tekniken. Därigenom
            får vi både en kommersiell kanal och public service-verksamhet
            som söker sig fram med den här nya digitala tekniken.
          </note>
          <note>
            Det är också enligt vår mening viktigt att den här verksamheten
            kan prövas av TV på ett sådant sätt att det inte äventyrar programverksamheten
            i övrigt.
          </note>
          <note>
            Därför menar vi att staten bör ställa upp med en lånegaranti
            till Sveriges Radio så att de skall kunna finansiera deltagandet
            i utvecklingen av denna teknik utan att äventyra den ordinarie
            programverksamheten.
          </note>
          <note>
            Det är också viktigt att man tar hänsyn till införlivandet av
            den här tekniken. Man bör gå sakta fram när det gäller kraven
            på att ersätta det nu gällande analoga systemet så att inte människor
            i väldigt rask takt tvingas på kostnader för att modernisera sin
            TV-
          </note>
          <note>
            utrustning. Man skulle gärna se att detta införs i sådan takt
            att vi får vad man skulle kunna kalla en naturlig avgång i fråga
            om befintligt apparatsystem, och att man övergår till systemet
            under en längre period. De möjligheterna ryms i den framtoning
            som propositionen har.
          </note>
          <note>
            Med detta, fru talman, yrkar jag bifall till reservationerna
            3, 4, och 7 i föreliggande betänkande.
          </note>
          <note type="speaker">
            Anf. 34 NILS FREDRIK AURELIUS (m)
          </note>
          <note>
            replik:
          </note>
          <note>
            Fru talman! Kenneth Kvist slår in öppna dörrar.
          </note>
          <note>
            Eller har jag möjligen missförstått honom när det gäller en del
            av det som vi nu diskuterar? Han betonar starkt att han är för
            public service-TV. Det är klart att vi också är. Det är därför
            vi i en reservation, som utgår från enskild motion, i det här
            betänkandet inte tycker att man skall blanda ihop betal-TV med
            public service-uppdraget. Det Kenneth Kvist här säger är alltså
            inget argument mot oss i varje fall. Han är för public service-TV.
            Det är vi också, och vi tycker att den skall fungera just som
            public service-TV, och inte som något annat.
          </note>
          <note>
            Att sedan Kenneth Kvist vill ha vad han litet försiktigt kallar
            ett demokratiskt inflytande över medierna förvånar naturligtvis
            inte. Men då tycker jag att han blandar ihop tekniken för distribution
            med de krav man kan ställa på själva innehållet. Som jag antydde
            i mitt anförande, bör man lämpligen skilja på de sakerna.
          </note>
          <note>
            Jag lägger också märke till att Kenneth Kvist inte har något
            att säga om den rätt viktiga fråga som egentligen, åtminstone
            delvis, har föranlett hela denna proposition, nämligen att hushållen
            skall få bättre möjligheter till interaktiva tjänster. Där är
            invändningen att de inte får det. De får otillräckliga möjligheter
            att utnyttja dessa tjänster genom en digitalisering av marknätet.
          </note>
          <note type="speaker">
            Anf. 35 KENNETH KVIST (v) replik:
          </note>
          <note>
            Fru talman! När man försöker slå vakt om public service-verksamheten,
            är det ju nödvändigt att man prövar nya tekniska möjligheter och
            också ser till att den kan ha ett varierat utbud. Det skulle jag
            vilja säga som svar till Nils Fredrik Aurelius.
          </note>
          <note>
            När det gäller det demokratiska inflytandet är jag inte särskilt
            försiktig när jag uttrycker mig. Jag tycker att det är nödvändigt
            att det finns ett demokratiskt samhällsinflytande över en del
            av det mediala utbudet. Erfarenheterna från länder och områden
            där det rent kommersiella utbudet styr, alltså det som Nils
          </note>
          <note>
            Fredrik Aurelius kallar "marknaden", pekar ju med förskräckande
            samstämmighet på förytligande och ganska stor likriktning. Detta
            tror jag på sikt kan leda till en viss kulturell utarmning och
            till enkelriktning av det allmänna samtalet. Därför menar jag
            att det i grunden är viktigt att pröva ett införande av den nya
            tekniken också i det markbaserade nätet. Det skapar möjligheter
            för public service-företaget. Därför är det också viktigt att
            man redan nu bestämmer vilka aktörer som skall få pröva det här,
            och då bl.a. ger public service-företagen den möjligheten.
          </note>
          <note type="speaker">
            Anf. 36 NILS FREDRIK AURELIUS (m)
          </note>
          <note>
            replik:
          </note>
          <note>
            Fru talman! Det avgörande om man vill slå vakt om public service-innehållet
            i TV-programmen kan ju inte vara distributionssättet. Det kan
            ju inte vara så att det blir sämre program om den här signalen,
            eller distributionen, sker via satellit och kabel än om den sker
            på det teknologiskt något mindre avancerade sättet via marknätet.
            Det är vad det handlar om. Ytterligare ett argument som jag har
            varit inne på är ju att andra distributionsmetoder än marknätet
            på ett bättre sätt medger att man tekniskt kan utveckla det här
            vidare. Det gäller framför allt det som med ett litet speciellt
            ord kallas interaktivitet, dvs. Internet och liknande saker, som
            det kommer en allt större efterfrågan på från hushållen.
          </note>
          <note type="speaker">
            Anf. 37 EWA LARSSON (mp):
          </note>
          <note>
            Fru talman! Tillgången till distributionskanaler är fortfarande
            begränsad när det gäller marksänd radio och TV. Jag och Miljöpartiet
            är positiva till den digitala utvecklingen som nu kommer att medföra
            att möjligheterna för allmän-TV att öka sitt programutbud blir
            större. Vi anser att en stark allmän-TV är ett samhällsintresse.
            I konsekvens med det ställningstagandet betonar vi också det offentliga
            ansvarstagandet för att bevara och utveckla allmän-TV:n så att
            utbudet och kvaliteten lämnar ett stort utrymme till inhemska
            uttryck och program. Den tekniska utvecklingen får inte begränsa
            utrymmet för det kvalitativa utbudet. Vi står inför - eller befinner
            oss mitt inne i - en väldigt utmanande och spännande utveckling
            där det gäller att vara så klok som möjligt.
          </note>
          <note>
            Den tekniska utvecklingen får ju inte betalas på så sätt att
            det kvalitativa utbudet minskar. Där har Rundradiofondens medel
            gjort stor nytta, och de kommer att göra stor nytta också under
            de kommande åren. Vi tror dock att ytterligare medel behövs för
            att Sveriges
          </note>
          <note>
            Radio inte skall behöva göra kvalitetsnedskärningar.
          </note>
          <note>
            Den digitala utvecklingen har ju hittills skett med redan befintliga
            medel inom ram. Vi utgår från att regeringen återkommer till riksdagen
            med förslag om ytterligare anvisade medel just till Sveriges Radio
            när man ser vad resultatet på rundradiokontot blir.
          </note>
          <note>
            När vi nu går in i den markbaserade digitala utvecklingen skall
            erfarenheterna från den praktiska verksamheten följas hela tiden.
            Jag tycker att man i betänkandet har annonserat en mycket klok
            och eftertänksam takt i detta utvecklingsarbetet.
          </note>
          <note>
            Som flera tidigare talare har varit inne på finns det plus och
            minus när man väljer. De kommande interaktiva möjligheterna måste
            hela tiden finnas med när man gör de kontinuerliga utvärderingarna.
            Jag tycker att betänkandet - det som vi skall fatta beslut om
            här i dag - är formulerat på ett sådant sansat sätt att just den
            typen av låsningar som en del talare har varit rädda för minimeras.
          </note>
          <note>
            Verksamheten kommer att bedrivas inom ramen för nuvarande lagstiftning,
            och det underlättar ju. Men problemen kommer att uppstå när man
            skall jämföra med konkurrerande företag och samarbeta om tekniska
            lösningar. Men problem är ju till för att lösas. Och jag utgår
            från att man kan göra bra överenskommelser. Jag tycker att det
            finns styrka och underlag som gör det möjligt för bra överenskommelser.
          </note>
          <note>
            Vi i Miljöpartiet utgår också från att man lägger in en övergångsperiod
            med parallella sändningar under så pass lång tid att detta inte
            blir något negativt för konsumenterna, för dem som skall betala,
            så att priserna hinner sjunka på den tekniska utrustning som behövs
            för att man skall kunna ta in det nya utbudet.
          </note>
          <note>
            Jag vill även säga något om Utbildningsradion, eftersom den skiljer
            sig från övrig allmän TV och radio. Uppdraget står helt i utbildningens
            tjänst. På det sättet ligger utbildningsuppdraget nära det kulturpolitiska
            uppdraget. Mot den bakgrunden är ju Utbildningsradions framtida
            roll och uppgift av mycket stor betydelse, och i det sammanhanget
            pågår ett utredningsarbete.
          </note>
          <note>
            Jag vill bara påminna om att en enad kulturutredning för ett
            par år sedan ställde sig bakom uttalandet om Utbildningsradions
            betydelse.
          </note>
          <note>
            Nu har Utbildningsradion lagt fram ett förslag om en UR-Arena.
            Den digitala tekniken gör det ju möjligt att snabbt få en UR-Arena,
            dvs. en direktsändande kanal direkt från den politiska arenan.
            Det kan vara fråga om att sända från riksdagens kammare, EU,
          </note>
          <note>
            Europarådet och FN. Det handlar alltså om en direkt kanal, ingen
            kommentar emellan, bara påannonsering och avannonsering. Det är
            en utmaning. Det finns i andra länder. Canada har en mycket lyckad
            verksamhet som är mycket populär. Vi tror att om vi får en
          </note>
          <note>
            UR-Arena här i Sverige så kan allmänheten få ökade möjligheter
            till kunskapsinhämtning och direkt information. I dag kommer informationen
            alltid efter. På det sättet kanske demokratins arbetsvillkor förbättras.
          </note>
          <note>
            Det är i alla fall något som vi hoppas på.
          </note>
          <note>
            Med det anförda vill jag yrka bifall till reservation
          </note>
          <note>
            10 under mom. 17.
          </note>
          <note type="speaker">
            Anf. 38 CATARINA RÖNNUNG (s):
          </note>
          <note>
            Fru talman! En ny sändningsteknik för TV - den digitala - skall
            införas i Sverige. Försökssändningar skall starta snarast, förhoppningsvis
            redan i höst. De första avkodarna som skall anslutas till mottagarapparaterna
            skall samtidigt finnas tillgängliga på marknaden. Detta öppnar
            nya spännande möjligheter för svenska folket, och många fler program
            blir tillgängliga. Bara i det markbundna nätet ryms åtta kanaler,
            och i satelliterna i framtiden hundratals. Vissa distributionsformer
            erbjuder möjligheter till interaktiv kommunikation mellan sändare
            och mottagare. Bildoch ljudkvaliteten blir oerhört mycket bättre
            - inget flimmer på bilden och inga ljudstörningar.
          </note>
          <note>
            TV och radio är svenska folkets främsta informations- och kulturförmedlare.
            Det får vi aldrig glömma.
          </note>
          <note>
            I genomsnitt ser medelsvensken på TV två timmar om dagen och
            pensionären fyra.
          </note>
          <note>
            Till grund för propositionen om digitala TV-
          </note>
          <note>
            sändingar ligger en uppgörelse mellan Socialdemokraterna, Folkpartiet
            och Centern. Vi enades då om att den digitala tekniken skulle
            användas så att den vidgade yttrandefriheten och mångfalden och
            motverkade både privat och offentlig maktkoncentration.
          </note>
          <note>
            Propositionen är en nulägesbeskrivning på ett område där den
            tekniska utvecklingen går snabbt och där också de ekonomiska förutsättningarna
            både för sändare och markägare är svåra att överblicka. En särskild
            utredare, Gunnel Färm, har kallats för att förbereda sändningsverksamheten.
            Hon skall föreslå vilka sändningsorter som skall komma i fråga,
            och undersöka vilka företag som är intresserade av att sända.
          </note>
          <note>
            Nyckelorden är samråd och samarbete mellan olika företag och
            intressenter om t.ex. multiplexering - en teknik som medger att
            signaler från olika program flätas ihop när de sänds men där avkodaren
            i den egna
          </note>
          <note>
            TV-apparaten urskiljer den kanal som man valt. Tekniken medger
            också att en enda öppen avkodare kan användas för olika distributionsformer.
          </note>
          <note>
            Vidare skall en parlamentarisk kommitté följa verksamheten och
            utvärdera tekniska, juridiska, ekonomiska och andra, dvs. kulturpolitiska,
            frågor.
          </note>
          <note>
            Det enda som vi i dag skall fatta beslut om är att våra tre public
            service-bolag får ett engångsbelopp på
          </note>
          <note>
            200 miljoner kronor ur överskottet i Rundradiofonden för digitala
            sändningar.
          </note>
          <note>
            Med sedvanlig arrogans och självgodhet i mediefrågor yrkar Moderaterna
            avslag på hemställan i betänkandet med anledning av propositionen.
            Vad som inte fallit på läppen är att det redan befintliga marknätet
            digitaliseras. Det är ett inskränkt förslag, heter det.
          </note>
          <note>
            Är det inte kapitalförstöring att marknätet som når
          </note>
          <note>
            99,8 % av Sveriges befolkning förblir utrustat med den gamla
            analoga tekniken? Att digitalisera är förhållandevis billigt.
            Det kostar en halv miljard, vilket är väl använda pengar. Jag
            tycker att riksdagen bör se till att ny teknik införs i hela svenska
            folkets tjänst och inte bara för dem som har råd med parabol eller
            kabelanslutning. Är det inte social blindhet att några lämnas
            på efterkälken? Siffran 12 % nämndes i fråga om hur många som
            inte kunde få tillgång till digitaliserade program om man bara
            använder sig av satellit och kabel. Det innebär många i den svenska
            befolkningen. Närmare en miljon människor skulle man ställa utanför.
          </note>
          <note>
            Svenska folket tycker bäst om sina public servicekanaler och
            TV 4. Men i marknätet kommer det att finnas möjligheter för nya
            spännande uppstickare för att så många smakriktningar som möjligt
            skall tillgodoses. Vad man förhindrar genom att också digitalisera
            marknätet är det som har hänt i andra länder, nämligen att framgångsrika
            betal-TV-företag använder tekniska lösningar som binder upp konsumenterna
            vid det egna distributionsnätet. En sådan teknisk dominans hindrar
            mångfalden och inskränker yttrandefriheten. Det förbiser Moderaterna
            helt. Dessutom ifrågasätter just Moderaterna must carry-principen
            - att kabelföretag även måste sända public service. Är inte detta
            inskränkt i ordets alla tänkbara betydelser?
          </note>
          <note>
            I propositionen uttrycker man sig ödmjukt. Digital marksänd TV
            skall införas etappvis med möjlighet för staten att successivt
            ta ställning till om verksamheten skall fortsätta. Den skall vara
            ekonomiskt bärkraftig.
          </note>
          <note>
            Den förutsätter och välkomnar även andra kompletterande distributionsformer
            via satellit och kabel. På sikt kan dessa distributionsformer
            komma att dominera, men på hur lång sikt är det i dag omöjligt
            att säga.
          </note>
          <note>
            Politisering, fnyser Moderaterna, när det gäller förslaget om
            att ge företag som sänder lokala och regionala program företräde
            liksom program förankrade i svensk kultur. Låt vara att det är
            en politisering, men det är en bra sådan. En motvikt till den
            USA-
          </note>
          <note>
            dominerade monokultur som breder ut sig över hela världen är
            nödvändig. Svenska språket skall vi slå vakt om. Det talas ju
            inte av många människor, och mycket av vår identitet ligger i
            just språket.
          </note>
          <note>
            Vänstern och Miljöpartiet torgför, tycker jag, orealistiska farhågor
            i sina reservationer. Dessa har ingen förankring vare sig i propositionen
            eller i verkligheten. Det låter kanske något snorkigt att säga
            så.
          </note>
          <note>
            Jag uppskattar mycket Kenneth Kvists grundinställning i frågan
            om mark-TV och digitaliseringen över huvud taget.
          </note>
          <note>
            Fru talman! Jag yrkar bifall till hemställan i betänkandet samt
            avslag på reservationerna.
          </note>
          <note type="speaker">
            Anf. 39 NILS FREDRIK AURELIUS (m)
          </note>
          <note>
            replik:
          </note>
          <note>
            Fru talman! Catarina Rönnung beskrev sitt framträdande här som
            ödmjukt. Det är kanske förnuftigt att ligga litet lågt i en fråga
            som denna. Det är tydligt att man också i propositionen är rätt
            så osäker på sin sak. Egentligen är det en stor reträtt från den
            utredning som kom ett år tidigare. Vi får väl se ytterligare en
            reträtt här. Man är inte alldeles övertygad om att man har tänkt
            rätt här, och det är i och för sig bra. Jag skall bemöta Catarina
            Rönnung beträffande några saker som hon här tog upp.
          </note>
          <note>
            Jag tror inte att det är ett bra argument för att bevara gammal
            teknik att säga att det annars innebär kapitalförstöring.
          </note>
          <note>
            När det gäller frågan om hur många som kan nås av olika typer
            av sändningar kan man inte utgå enbart från nuläget. Man måste
            också se till hur det blir efter en utbyggnad. Med nuvarande system
            med marksänd
          </note>
          <note>
            TV finns det också ett antal procent hushåll som ligger i konstant
            radioskugga.
          </note>
          <note>
            Jag tror inte att den analys som görs är riktig, nämligen att
            det skulle ligga i kabelföretagens intresse att ha egna standarder.
            Det strider mot hela den tekniska utvecklingen på området. Man
            vill ha en gemensam standard. Jag tror t.o.m. att vi inom ett
            antal månader får se förslag åt det hållet på internationell nivå.
          </note>
          <note>
            Det är en sak att must carry-principen tillämpas i dag när det
            gäller att vidarebefordra tre kanaler, men det är en stor skillnad
            om det skall vara en plikt att vidarebefordra uppemot 20 kanaler.
            Detta bör påpekas.
          </note>
          <note>
            Jag ber att i kommande replik få återkomma till det varma förordet
            för det svenska språket.
          </note>
          <note type="speaker">
            Anf. 40 CATARINA RÖNNUNG (s) replik:
          </note>
          <note>
            Fru talman! Jag har en motfråga: Var finns alla underbara satelliter
            med digitaliserade program som skall förse Nils Fredrik Aurelius
            kablar och paraboler med program? Det pågår viss försöksverksamhet
            i
          </note>
          <note>
            Tyskland och Frankrike, men digitiliseringen av satelliterna
            har inte kommit i gång i någon större omfattning. Under tiden
            är det väldigt bra om det marknät kan utnyttjas som redan finns
            och som svenska folket till 99,8 % kan tillgodogöra sig. Dessutom
            är det mycket billigt att digitalisera det som vi redan har. Låt
            vara att tekniken med tiden blir gammal, men i nuläget och ett
            tag framöver är det naturligtvis allra bäst att utnyttja det marknät
            som redan finns och där vi har public service och de program som
            efterfrågas.
          </note>
          <note>
            Jag tycker att Nils Fredrik Aurelius ligger litet för långt fram
            i tiden. Teknik i all ära, men man måste vara realistisk och se
            till vad som finns i nuläget och vad som under en kortare period
            framöver kommer att finnas. Jag var inte ödmjuk i mitt huvudanförande.
          </note>
          <note>
            Jag sade att man i propositionen var ödmjuk då man gjorde de
            framtida värderingarna.
          </note>
          <note>
            För att inte bli långrandig ber jag att få återkomma för att
            tala om min erfarenhet och om den inställning som jag har uppfattat
            att Moderaterna egentligen har till public service.
          </note>
          <note type="speaker">
            Anf. 41 NILS FREDRIK AURELIUS (m)
          </note>
          <note>
            replik:
          </note>
          <note>
            Fru talman! Jag tror att Catarina Rönnung grovt underskattar
            takten i den tekniska utvecklingen, inte minst på det här området.
            Det är en sak att säga att de resurser som finns skall utnyttjas,
            men det är en helt annan sak att medvetet investera ytterligare
            i en teknik som man redan nu vet, vilket Catarina Rönnung säger,
            kommer att bli föråldrad.
          </note>
          <note>
            Jag håller med Catarina Rönnung om att vi skall slå vakt om det
            svenska språket. Detta faller kanske något utanför de bästa sätten
            att distribuera digital-
          </note>
          <note>
            TV, men i frekvensordlistor brukar ord som att och och vara vanligast.
            Risken finns att det vanligaste ordet här blir interaktivitet,
            särskilt som jag nu återigen nämner det. Jag måste nämligen fråga:
            Tycker
          </note>
          <note>
            Catarina Rönnung att en digitalisering av marknätet verkligen
            medger möjligheter till interaktiva tjänster, t.ex. Internet,
            som kommer att efterfrågas under de närmaste åren?
          </note>
          <note>
            Det är synd att Catarina Rönnung inte hann säga något om public
            service, eftersom jag nu skulle ha tillfälle att ge ett svar.
            Det är kanske säkrast att än en gång poängtera följande: Det är
            en sak att vi skall slå vakt om public service-uppdraget. Det
            är vi helt med på. Men det är en annan sak att man vill ha ett
            ännu större politiskt inflytande över de tekniska frågorna.
          </note>
          <note>
            Vi tror att detta är ett fundamentalt feltänkande. Låt oss slå
            vakt om en bra public service-kanal, men låt själva distributionsformen
            bli något som tillåter tusen blommor blomma - till gagn inte bara
            för alla hushåll som kommer att efterfråga nya tjänster och som
            redan nu gör det utan faktiskt för hela den tekniska utvecklingen
            i Sverige.
          </note>
          <note type="speaker">
            Anf. 42 CATARINA RÖNNUNG (s) replik:
          </note>
          <note>
            Fru talman! Jag tycker att Nils Fredrik Aurelius var väldigt
            enkelspårig i sitt första inlägg. Han talade ju där om propositionens
            innehåll, men det var bara den marksända varianten som han höll
            fram. I propositionen talas det faktiskt om olika distributionsformer
            - kompletterande distributionsformer och de distributionsformer
            som i framtiden eventuellt kommer att dominera. Jag avser då satellit
            och kabel.
          </note>
          <note>
            Interaktiviteten är kanske inte så viktig för alla tittargrupper.
            Jag tänker då på dem som mest tittar på
          </note>
          <note>
            TV, nämligen pensionärerna. Alla pensionärer skall förvisso inte
            dras över en kam, för alla pensionärer är kanske inte så oerhört
            intresserade av interaktivitet.
          </note>
          <note>
            Men skulle man vara det har man möjlighet att använda sig av
            samma saker som hittills. En vanlig dator går det bra att surfa
            med på Internet. Den nya digitaliserade satellitvarianten behövs
            inte för att kunna göra det.
          </note>
          <note>
            Jag uppskattar och tycker att det är mycket bra att vi är överens
            om att vi skall slå vakt om vårt vackra svenska språk. Därför
            är det väldigt bra att man i propositionen verkligen håller fram
            att program som är förankrade i den svenska kulturen skall ges
            viss förtur. Men annars är det en ful politisering att över huvud
            taget ha önskemål när det gäller public service eller annat som
            man vill skall finnas i de olika kanalerna. Jag tycker att det
            är bra att man ställer litet krav på regionala och lokala program
            och på att svensk kultur skall lyftas fram. Det är inte något
            som svenska folket tar emot som en besk medicin, utan det är vad
            man faktiskt både vill se och vill höra.
          </note>
          <note type="speaker">
            Anf. 43 EWA LARSSON (mp) replik:
          </note>
          <note>
            Fru talman! Jag uppfattade det som Catarina Rönnung sade så att
            vi här i dag endast har att ta ställning till pengar till den
            digitala utvecklingen, och så är det inte. Vi är i Miljöpartiet
            väldigt glada över att man nu har kommit fram till att de 200
            miljonerna skall fördelas på två år. Vi hade sett fram emot en
            snabbare utveckling och att det inte skulle vara så styrt som
            i förslaget, och vi hade också velat att public serviceföretagen
            mera själva hade kunnat fördela det här, men vi vill nu respektera
            regeringens förslag och utformningen av betänkandet.
          </note>
          <note>
            Det är bra att uppgörelsen har nått så långt, men vi vill att
            man återkommer när rundradiokontot har fyllts på med ytterligare
            medel. Det är dock inte bara det som vi i dag tar beslut om, utan
            vi tar också, som
          </note>
          <note>
            Catarina Rönnung själv nämnde, beslut om att en särskild utredare
            skall tillsättas. Det skall också tillsättas en kommitté med parlamentariskt
            inslag. Vi hade föreslagit en parlamentarisk kommitté, inte bara
            en kommitté med parlamentariska inslag, men det är här tydligen
            fråga om en ny trend.
          </note>
          <note>
            Vi tar också ställning för att utvecklingen av marksänd digital-TV
            skall ske i flera steg. Vi har från
          </note>
          <note>
            Miljöpartiets sida poängterat att det är bra att det sker i flera
            steg, så att man kan följa med i den tekniska utvecklingen med
            de möjligheter som finns till utökad interaktivitet. Det är klart
            att vi skall koppla detta till den digitala utvecklingen i det
            markbaserade nätet.
          </note>
          <note>
            Jag delar inte Catarina Rönnungs syn på att vissa grupper har
            olika behov, men jag skall inte ta upp någon debatt om det. Jag
            skall bara konstatera att
          </note>
          <note>
            Catarina Rönnung själv utnämnde sig till någon sorts
          </note>
          <note>
            Snorkfröken. Jag skulle dock vilja att hon preciserade sig när
            hon säger att Miljöpartiet har avgivit onödigt pessimistiska reservationer.
            Vilka är det fråga om?
          </note>
          <note>
            Är det pessimistiskt att vi vill att det skall vara parallella
            analoga och digitala sändningar? Eller är det pessimistiskt när
            vi vill ha en beredning av miljökonsekvenser av TV-skrot? Är det
            när vi vill ha ytterligare medel till Sveriges Radio eller när
            vi vill ha direktsändningar från olika arenor?
          </note>
          <note type="speaker">
            Anf. 44 CATARINA RÖNNUNG (s) replik:
          </note>
          <note>
            Fru talman! Jag vill korrigera Ewa Larsson på en punkt. Vi skall
            inte alls besluta om att tillsätta en särskild utredare, som på
            olika sätt skall förbereda sändningarna. Det har regeringen redan
            gjort i januari i år.
          </note>
          <note>
            För övrigt föreligger det ett förslag från Miljöpartiet som riksdagen
            över huvud taget inte har att besluta om, och det gäller hur man
            inom Utbildningsradion och Sveriges Radio skall hantera den särskilda
            politikerkanalen.
          </note>
          <note>
            Jag tycker att det är väldigt pessimistiskt att i en reservation
            uttala att de analoga och digitala sändningarna skall pågå under
            en lång tid. Konstitutionsutskottet instämmer i det som kulturutskottet
            har anfört i sitt yttrande, och Ewa Larsson borde som ledamot
            av kulturutskottet vara medveten om den starka skrivning som man
            gjorde när det gällde att bevara de analoga sändningarna under
            en ganska lång övergångsperiod.
          </note>
          <note type="speaker">
            Anf. 45 EWA LARSSON (mp) replik:
          </note>
          <note>
            Fru talman! Jag förstod bara inte Catarina Rönnungs uttalande
            om att vi skulle vara pessimistiska.
          </note>
          <note>
            Jag menar att det som vi i Miljöpartiet ägnat oss åt varit ideologiska
            synpunkter, inte pessimistiska. Jag vill hävda att det är ideologiska
            invändningar som jag gör.
          </note>
          <note>
            Anledningen till att vi i vår reservation extra noga poängterar
            att vi vill att de parallella analoga och digitala sändningarna
            skall genomföras under en längre tid är att vi ideologiskt vill
            fortsätta att fästa det politiska ögat på den verkligheten. Utan
            en sådan inriktning hade vi kanske inte fått så bra skrivningar
            från alla som vi faktiskt fick i betänkandet då från kulturutskottet.
            Det handlar om ideologi, inte om någon pessimism.
          </note>
          <note type="speaker">
            Anf. 46 CATARINA RÖNNUNG (s) replik:
          </note>
          <note>
            Fru talman! Jag vill erinra kammarens ledamöter om att det inte
            var jag som från början tog upp begreppet pessimism, utan Ewa
            Larsson själv. Jag tycker att det är ett utslag av litet onödig
            klåfingrighet att i en reservation tala om hur länge de analoga
            och digitala sändningarna skall pågå parallellt, eftersom man
            så småningom kommer att utvärdera situationen i en särskild parlamentarisk
            kommitté. Man kommer att gå försiktigt till väga. Kulturutskottet
            har yttrat sig och anfört att det säkerligen kommer att pågå under
            en längre tid.
          </note>
          <note>
            Politikerkanalen är en intern fråga för Sveriges
          </note>
          <note>
            Radio. Det är naturligtvis ett intressant experiment. Vi har
            redan i dag något som kallas Öppen kanal och som sänder över Stockholm.
            I den mån detta gör att folk blir politiskt intresserade är det
            väl väldigt bra.
          </note>
          <note>
            Också om det fungerar som sömnmedel för människor med sömnsvårigheter
            är det bra, så detta kan naturligtvis vidareutvecklas.
          </note>
          <note>
            Man har öppna kanaler också i andra länder. I
          </note>
          <note>
            Tyskland väckte en sådan ett enormt rabalder. Det hette då att
            politikerna skulle politisera radion och att eliten skulle skaffa
            sig någon sorts megafon-TV genom den öppna kanalen. Nu har den
            kritiken dämpats något, och det kan vara intressant att se vilket
            förslag som Sveriges Radio självt lägger fram. Politikerna själva
            är naturligtvis tacksamma för att komma i kontakt med väljarna.
            Vi i detta forum har naturligtvis inte någonting emot detta.
          </note>
          <note type="speaker">
            Anf. 47 MARIANNE ANDERSSON (c):
          </note>
          <note>
            Fru talman! Vi i Centerpartiet står bakom betänkandet och har
            ingen reservation. Jag tycker ändå att frågan är så viktig att
            jag vill säga någonting.
          </note>
          <note>
            Mediesamhället har ju under senare år utvecklats i mycket snabb
            takt, och man kan säga att vi står inför ytterligare ett tekniksprång
            i och med övergången från analoga till digitala system. Den leder
            till hittills oanade möjligheter.
          </note>
          <note>
            Både propositionen och betänkandet med vidhängande yttrande från
            kulturutskottet andas, som så många har sagt tidigare här i debatten,
            en mycket stor försiktighet. Det andas en stor öppenhet för andra
            lösningar och en naturlig osäkerhet inför framtiden.
          </note>
          <note>
            Det visar sig i att man föreslår en försöksverksamhet på några
            orter för att ge möjlighet till lärdomar och att följa utvecklingen
            utan låsningar inför framtiden.
          </note>
          <note>
            Bakgrunden till propositionen är en utredning där
          </note>
          <note>
            Folkpartiet, Centern och Socialdemokraterna kom överens om en
            satsning på marksänd digital TV. Vi står självklart bakom den
            överenskommelsen.
          </note>
          <note>
            Samtidigt går utvecklingen snabbt, och olika länder i Europa
            väljer olika lösningar. Även där är osäkerheten stor. I propositionen
            beskrivs läget i en rad europeiska länder, där man företrädesvis
            ändå satsar på försöksverksamhet med marksänd digital-TV, t.ex.
          </note>
          <note>
            i Storbritannien. Jag tror inte att man i alla de länder som
            gör det är så mycket mindre framsynt än moderaterna här i Sverige
            när det gäller val av teknik. Det pågår en utveckling överallt
            i Europa, och man är ganska osäker om hur det i framtiden kommer
            att se ut.
          </note>
          <note>
            Jag tror att den inledning som vi nu gör här i Sverige är bra.
            Vi får följa utvecklingen både internationellt och i Sverige framöver.
          </note>
          <note>
            Jag tror att det var Nils Fredrik Aurelius som sade att vi skall
            skilja mellan innehållet i och distributionen av medieverksamheten,
            och det tycker jag verkligen.
          </note>
          <note>
            Vi skall naturligtvis inte lägga oss i innehållet, men vi skall
            däremot värna om förutsättningarna för public service-företagen
            för att de skall kunna verka. Även andra TV-företag skall kunna
            finnas på marknaden, så att en mångfald upprätthålls. Det är viktigt
            att vi har yttrandefrihet och mångfald.
          </note>
          <note>
            Jag delar inte moderaternas vilja att släppa marknaden mera fri.
          </note>
          <note>
            Vi tror inte riktigt på den lösningen. Det finns en risk för
            en monopolliknande maktkoncentration. Vi ser ju hur det ser ut
            på många andra håll i världen. Det är inte så lyckade exempel.
            Det leder inte till verklig mångfald i medieutbudet.
          </note>
          <note>
            Man kan alltid diskutera hur de många människornas yttrandefrihet
            bäst tillgodoses. Det är naturligtvis inte lätt. Men det är oerhört
            viktigt med en stor variation av aktörer på marknaden.
          </note>
          <note>
            TV och radio är våra viktigaste kulturbärare. De når alla varje
            dag. Inget annat medium, varken skolan, biblioteken eller studieförbunden,
            kan tävla med radio och TV i fråga om att nå ut till människorna.
            Därför är det oerhört viktigt att använda system som även i fortsättningen
            når alla. Det är det som var utgångspunkten i överenskommelsen
            och för att vi ställer upp på propositionen.
          </note>
          <note>
            Vi har även i kulturutskottet diskuterat frågan om hur länge
            systemen skall användas parallellt. Självfallet skall förutsättningen
            vara att systemen skall användas parallellt så länge att nästan
            alla människor får möjlighet att ta emot digitala sändningar med
            rätt utrustning. Vi föredrar att inte precisera hur lång denna
            tid skall vara. Vi vet faktiskt inte.
          </note>
          <note>
            Prisutvecklingen på utrustningen har naturligtvis stor betydelse.
            Det vore dumt av oss att precisera tiden. I stället får vi noga
            följa frågan. Ingen skall undandras möjligheten att se på TV.
          </note>
          <note>
            Jag tycker att det är bra att en kommitté skall tillsättas för
            att följa den vidare utvecklingen av digitaliseringen.
          </note>
          <note>
            Fru talman! Jag yrkar bifall till hemställan i betänkandet.
          </note>
          <note type="speaker">
            Anf. 48 EWA LARSSON (mp) replik:
          </note>
          <note>
            Fru talman! I Miljöpartiets reservation om parallella analoga
            och digitala sändningar framgår det att
          </note>
          <note>
            "de analoga TV-sändningarna måste därför upprätthållas till dess
            övervägande delen av de svenska hushållen har införskaffat nödvändig
            teknik för digital mottagning". Det är just för att det inte är
            konsumenten som skall få betala för kalaset.
          </note>
          <note>
            Det är viktigt att vi hela tiden håller tummen i ögat. Precis
            som Marianne Andersson säger kan vi inte precisera hur lång tid
            detta tar. Om vi ger klara och tydliga signaler från denna sal
            att nu komma igång och satsa, kanske teknikutvecklingen också
            kan komma igång och priserna så småningom bli rimliga.
          </note>
          <note type="speaker">
            Anf. 49 MARIANNE ANDERSSON (c) replik:
          </note>
          <note>
            Fru talman! Jag tror att i varje fall alla i kulturutskottet
            har likartad uppfattning i denna fråga. Det är därför jag kan
            hålla med Catarina Rönnung att reservationen var omotiverad. Vi
            har samma uppfattning.
          </note>
          <note>
            Det är klart att människor skall kunna se på de TV-
          </note>
          <note>
            sändningar som sänds i Sverige. Jag tror inte att någon tycker
            något annat. Självfallet kommer vi att följa utvecklingen.
          </note>
          <note>
            Anf. 50 CHARLOTTA L
          </note>
          <note type="speaker">
            BJÄLKEBRING (v):
          </note>
          <note>
            Fru talman! Kenneth Kvist har redan beskrivit
          </note>
          <note>
            Vänsterpartiets uppfattning. Därför kommer jag att fokusera mig
            på bara några frågor. Jag är kulturpolitiker och är ledamot i
            kulturutskottet. Det blir fokus på kulturpolitik.
          </note>
          <note>
            Staten har under senare år gjort en rad kulturpolitiska strategiska
            satsningar på olika områden och i olika delar av landet. Man har
            låtit ge ut Nationalencyklopedin, man har låtit bygga Operan i
            Göteborg,
          </note>
          <note>
            Konsthögskolan i Malmö, ett nytt modernt museum i
          </note>
          <note>
            Stockholm, och man planerar ett nytt Världskulturmuseum i Göteborg.
          </note>
          <note>
            Å andra sidan har det kulturella vardagslivet fått stå tillbaka.
            Lyckligtvis har en ny bibliotekslag nyligen införts. Men någon
            större förändring har ännu inte visat sig. Nedskärningarna fortsätter
            i kommunerna, på skolorna, i barn- och äldreomsorgen, inom folkbildningen
            och på arbetsplatserna. Kulturen har försvagats i människornas
            vardag.
          </note>
          <note>
            I dag debatterar vi en ny strategisk satsning, dvs.
          </note>
          <note>
            den digitala tekniken. Vänsterpartiet hoppas att detta skall
            vidga demokratin, yttrandefriheten, tillgängligheten, kulturen
            - dvs. den själsliga odlingen - och bildningen i människors vardag.
            Radio och TV har en stor del i människors vardag.
          </note>
          <note>
            Vi tror på den nya tekniken. Men vi tror inte att den kan förbättra
            människors vardag om vi inte mer tydligt och bestämt anger vad
            den nya tekniken skall användas till. Vi måste se den digitala
            tekniken som ett verktyg att nå ut till folk.
          </note>
          <note>
            Ett viktigt syfte med statens insatser på medieområdet är just
            public service. Det är där vi kan korrigera de marknadskrafter
            som finns, så att vi kan stödja vissa kulturformer och annat som
            annars inte alla människor skulle kunna ha tillgänglighet till.
            Alla har inte parabolantenner, alla har inte tillgång till kabel-
          </note>
          <note>
            TV osv.
          </note>
          <note>
            Mediepolitik är kulturpolitik. Vi får inte heller glömma kulturmål
            nummer tre: Motverka kommersialismens negativa verkningar och
            främja kulturell mångfald, konstnärlig förnyelse och kvalitet.
          </note>
          <note>
            Fru talman! Jag tycker inte att det ges någon garanti för detta
            i betänkandet. Jag står fortfarande inför en del frågetecken.
            Vilka möjligheter för en utveckling av demokratin ger en satsning
            på digitala TV-
          </note>
          <note>
            sändningar? Hur skall den digitala tekniken bidra till ökad yttrandefrihet
            och tillgänglighet? Kommer den att stärka eller försvaga public
            service-företagen?
          </note>
          <note>
            Kommer det att bli likriktning eller kommer det att bli mångfald?
            Kommer den att öppna dörren för utländska TV-företag? Inte heller
            förs det något resonemang om hur medielandskapet kommer att förändras
            och hur barn och unga kommer att påverkas.
          </note>
          <note>
            Det är viktigt att vi använder tekniken till utveckling och att
            vi tar ett helhetsgrepp i mediepolitiken.
          </note>
          <note>
            Därför förordrar Vänsterpartiet - precis som det framgår i propositionen
            - att beslut skall fattas i tre faser. Det är viktigt att besluten
            fattas i riksdagen. Vi vill förorda att i den första fasen skall
            SVT, Utbildningsradion och TV 4 skall få möjlighet att utveckla
            sina verksamheter i det digitala marknätet.
          </note>
          <note>
            Vi ser helt enkelt den nya tekniken främst som en möjlighet till
            ökad tillgänglighet. Det ökade frekvensutrymmet kan användas till
            att förbättra de handikappades möjligheter att ta del av public
            service-utbudet, allmänhetens radio och TV. Textning, taltolk
            på svenska, utländska språk och teckenspråk skulle göra målsättningen
            genomförbar, dvs. nå ut till större grupper.
          </note>
          <note>
            Jag uppfattar synsättet i betänkandet och propositionen så att
            marknaden erbjuds att satsa på digital
          </note>
          <note>
            TV. Okej, det kanske blir så i en förlängning. Men i det första
            steget måste det som redan finns utvecklas, och då försöka utveckla
            tillgängligheten för alla grupper i samhället.
          </note>
          <note>
            Statliga initiativ på medieområdet skall i första hand värna
            medborgarnas möjligheter till yttrandefrihet och ökad tillgänglighet.
          </note>
          <note>
            Även om moderaterna kanske bestrider det, så vill vi i Vänsterpartiet
            grunda vårt samhälle på humanistiska värderingar. På medieområdet
            innebär det att staten skall ta ett ansvar för den grundlagsskyddade
            yttrandefriheten. Vi ser den nya tekniken som ett hjälpmedel att
            fördjupa demokratin.
          </note>
          <note>
            Detta uppnår vi främst genom att stärka allmänhetens radio och
            TV. Det åtta kanaler som det första steget omfattar skulle kunna
            vara följande: 1: SVT 1,
          </note>
          <note>
            2: SVT 2, 3: en utbildningskanal, 4: betal-TV, 5:
          </note>
          <note>
            tecken och taltolkning, 6: TV 4, 7: textning på utländska språk,
            8: UR:s Arena, en separat kanal för politisk debatt. Med andra
            ord finns det inget frekvensutrymme kvar utöver detta för övriga
            aktörer.
          </note>
          <note>
            Så vad menar egentligen Centerpartiet och Folkpartiet med detta?
            Är målet att privatisera Teracom?
          </note>
          <note>
            Är målet att hämma utvecklingen för allmänhetens radio och TV?
            Är målet att få in fler kommersiella kanaler i marknätet? Eller
            är målet att faktiskt stärka public service? De frågorna kvarstår.
          </note>
          <note type="speaker">
            Anf. 51 CATARINA RÖNNUNG (s) replik:
          </note>
          <note>
            Fru talman! Jag vill varmt instämma i vad Charlotta sade om kulturpolitikens
            mål. Jag har varit ledamot i kulturutskottet från den tid då Charlotta
            föddes - jag vet inte riktigt hur gammal hon är, men hon ser ung
            ut i alla fall. Jag känner varmt för kulturen.
          </note>
          <note>
            Charlotta frågade vad den digitala tekniken kommer att innebära
            för t.ex. för programkvaliteten. Mitt svar är att tekniken i sig
            inte kan göra annat än att öppna möjligheter för nya kanaler.
            De åtta kanalerna tycker jag inte alls bara skall användas för
            Sveriges
          </note>
          <note>
            Television och TV 4 - ingalunda. Vi har diskuterat detta internt
            i konstitutionsutskottet, och vår värderade ordförande, Birgit
            Friggebo, brukar dra en djup suck och säga: Det kan verkligen
            bli marksändningarnas död att inte tillåta nya uppstickare i det
            markbundna nätet.
          </note>
          <note>
            Det finns ändå möjlighet för public servicekanalerna att utöka
            sin service just till handikappade, som Charlotta var inne på.
            Jag tror att det är nyttigt för public service-kanalerna att få
            konkurrens av andra kanaler. Det skadar inte. Public serviceföretaget
            är ett starkt och bra företag som tål det mesta av konkurrens
            utan att förlora några tittare på kuppen.
          </note>
          <note type="speaker">
            Anf. 52 CHARLOTTA L BJÄLKEBRING (v)
          </note>
          <note>
            replik:
          </note>
          <note>
            Fru talman! Jag fyller 37 i år, så särskilt ung är jag inte,
            även om jag kanske ser ung ut. Det får jag väl bara vara glad
            för. Av det Catarina Rönnung säger förstår jag att beslutet vi
            fattar i dag inte innebär någon egentlig ökad tillgänglighet för
            alla grupper i samhället. Det är jag orolig för. Jag tycker att
            vi med public service-uppdraget först och främst borde värna tillgängligheten
            för alla.
          </note>
          <note>
            Risken är att man får in de andra aktörerna i nätet och att de
            - jag ser det från precis motsatt håll - faktiskt tränger ut public
            service så att det blir mer enfald i stället för ökad tillgänglighet.
          </note>
          <note>
            När man sedan tar det andra steget och beslutar sig för om man
            skall gå vidare och öppna för mer än åtta kanaler, 16 eller fler,
            då först vore det klokt att besluta om man skall ge andra aktörer
            möjlighet att komma in på det marksända nätet.
          </note>
          <note type="speaker">
            Anf. 53 CATARINA RÖNNUNG (s) replik:
          </note>
          <note>
            Fru talman! Marknätets tillgänglighet är utomordentligt god -99,8
            % av Sveriges befolkning kan se marknätets program. Vi vet ännu
            inte hur Sveriges
          </note>
          <note>
            Television kommer att agera. Jag tycker att det är en utomordentligt
            bra idé att kanske upplåta en kanal till handikappade, så att
            de kan följa verksamheten. Vi famlar i mörkret när det gäller
            detta än så länge, men här får naturligtvis Sveriges Television
            hålla sig framme. Vi får se vad utvecklingen för med sig i framtiden.
          </note>
          <note type="speaker">
            Anf. 54 CHARLOTTA L BJÄLKEBRING (v)
          </note>
          <note>
            replik:
          </note>
          <note>
            Fru talman! I det nya radio- och TV-avtalet som vi skrev med
            public service-företagen står att man förväntar sig att den nya
            tekniken skall ge ökad tillgänglighet för handikappgrupperna.
            Nu har vi möjligheten, så det borde tydligt och klart stå att
            vi skall ha en sådan kanal med fortlöpande textning på svenska
            och teckentolkning. Det vore att öka tillgängligheten för de grupperna.
          </note>
          <note type="speaker">
            Anf. 55 MARIANNE ANDERSSON (c):
          </note>
          <note>
            Fru talman! Visst ökar den här förändringen tillgängligheten
            för alla i Sverige, Charlotta L Bjälkebring! Jag hör till dem
            som kan se tre kanaler hemifrån. Att få åtta kanaler skulle innebära
            mer än en fördubbling. Så visst ökar vi tillgängligheten. Vi kan
            instämma i det Charlotta L Bjälkebring har sagt om de olika grupper
            som bör få del av denna ökning.
          </note>
          <note>
            Sedan är det frågan om det skall vara en särskild kanal eller
            om man kan kombinera sådana saker. Det är en utmaning för Sveriges
            Television att lösa dessa frågor.
          </note>
          <note>
            Kulturutskottet har ju klart och tydligt skrivit att det är viktigt
            att man tar till vara de handikappades möjligheter. Vi tycker
            också att det är oerhört viktigt att de regionala och lokala sändningarna
            kan få ökat utrymme. Om det skall ske i en särskild kanal kan
            alltid diskuteras. Jag tycker att också andra företag skall få
            utrymme i marknätet, för annars ökar vi inte mångfalden på det
            sätt som vi ändå tycker är viktigt.
          </note>
          <note>
            Jag vet inte i hur många år vi inom det nordiska samarbetet har
            diskuterat hur vi skall få fler nordiska program och hur vi skall
            kunna se varandras program i de nordiska länderna. Möjligheterna
            till det ökar också i det här sammanhanget.
          </note>
          <note>
            Anf. 56 CHARLOTTA L
          </note>
          <note type="speaker">
            BJÄLKEBRING (v):
          </note>
          <note>
            Fru talman! Jag vill varmt hålla med Marianne
          </note>
          <note>
            Andersson om att utbudet av regionala sändningar bör öka inom
            public service, liksom att vi bör kunna ha
          </note>
          <note>
            "återsändning" av de nordiska public servicekanalerna för att
            på så sätt kunna närma oss varandras språk. Tyvärr har våra svenska
            barn litet svårt att förstå norska och danska, och om man kan
            få ett nordiskt utbud i TV skulle det underlätta avsevärt.
          </note>
          <note>
            Men om vi inte beslutar oss för här och nu om vad det ökade frekvensutrymmet
            skall användas till, är det risk för att andra aktörer med hänvisning
            till yttrandefrihetsgrundlagen kommer att hävda: Vi vill sända
            på den här frekvensen! Då är risken kanske att vi också här i
            Sverige så småningom kommer att tvingas ändra vår lagstiftning
            avseende reklam och andra saker. Har vi inte en plan för vad vi
            skall fylla de ytterligare frekvenserna med kan vi hamna i ett
            dilemma längre fram som kan bli svårt att hantera.
          </note>
          <note>
            Jag tycker att vi nu skall pröva det här, och utveckla det vi
            redan har för att öka demokratin, yttrandefriheten och tillgängligheten
            i Sverige. Vi skall uppnå det vi vill ha med kulturpolitiska och
            mediepolitiska ställningstaganden. Vi skall inte ställas inför
            det faktum att vi här och nu konfronteras med andra aktörer, vars
            program vi inte vill ha in i marknätet, och som kommer att stå
            där och knacka på dörren. Jag tycker att vi skall utvärdera detta
            först, och i nästa steg komma tillbaka och fatta beslut om ifall
            vi skall släppa in även dem.
          </note>
          <note type="speaker">
            Anf. 57 MARIANNE ANDERSSON (c):
          </note>
          <note>
            Fru talman! Jag vill bara kort till Charlotta L Bjälkebring säga
            att vi självfallet kommer att ha kvar public service. Det finns
            inga delade uppfattningar över huvud taget om det - det är ingenting
            att tveka om.
          </note>
          <note>
            Jag är inte beredd att exakt formulera vad som skall finnas i
            dessa åtta kanaler här och nu, och jag tror att det vore väldigt
            fel om riksdagen skulle slå fast detta exakt. Vi har talat om
            vissa principer och vissa frågor som vi tycker är viktiga. Detta
            står också i kulturutskottets yttrande till konstitutionsutskottet.
          </note>
          <note>
            Men jag tror att det vore väldigt olyckligt att nu slå fast och
            bestämma något i detalj.
          </note>
          <note>
            Anf. 58 CHARLOTTA L
          </note>
          <note type="speaker">
            BJÄLKEBRING (v):
          </note>
          <note>
            Fru talman! Det var väl egentligen det som var den enda anledningen
            till att Miljöpartiet och Vänsterpartiet inte fick vara med på
            tåget och uppgörelsen;
          </note>
          <note>
            vi hade litet för tydliga åsikter om vad det första steget skulle
            användas till.
          </note>
          <note>
            Men jag hoppas att vi skall kunna föra en fortsatt konstruktiv
            dialog, och att medielandskapet skall bli så bra som möjligt även
            i framtiden.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 4 §.)
          </note>
          <note>
            4 § Förvaltningspolitiska frågor
          </note>
          <note>
            Föredrogs
          </note>
          <note>
            Finansutskottets betänkande 1996/97:FiU17
          </note>
          <note>
            Förvaltningspolitiska frågor
          </note>
          <note type="speaker">
            Anf. 59 LENNART HEDQUIST (m):
          </note>
          <note>
            Fru talman! Det ärende vi nu övergår till att behandla berör
            bl.a. frågan om förekomsten av kontokort i statsförvaltningen.
            Det gäller kontokort med statligt betalningsansvar.
          </note>
          <note>
            Vi känner alla till den debatt som förts i samhället under det
            senaste året efter alla avslöjanden om felaktig användning av
            tjänstekontokort och slarv med redovisningen av verifikat till
            dessa. På många håll har man dragit konsekvenserna av hur kontokort
            med någon annan än en själv som betalningsansvarig i praktiken
            ibland har fungerat. Kommuner och företag har dragit in den typen
            av kort, och ersatt dem med tjänstekort med privat betalningsansvar
            eller med helt privata kort.
          </note>
          <note>
            Även Regeringskansliets förvaltningskontor utfärdade som reaktion
            på bl.a. den s.k. Mona Sahlinaffären föreskrifter om betalkort
            till den egna förvaltningen. Av de här föreskrifterna framgår
            att betalkort med staten som betalningsansvarig skall utfärdas
            med största restriktivitet och endast när särskilda skäl föreligger.
          </note>
          <note>
            Mot denna bakgrund är det utomordentligt förvånande att socialdemokraterna
            i utskottet inte har velat att Regeringskansliets regler, som
            lätt vore tillämpbara för hela statsförvaltningen, skulle kunna
            upphöjas till övergripande riktlinjer för staten. Socialdemokraterna
            i utskottet har i stället försatt sig i den något otacksamma rollen
            att sjunga de statliga tjänstekontokortens lovsång. Man skriver
            att syftet med betalkorten är att underlätta myndigheternas betalningsförmedling,
            att effektivisera ekonomiförvaltningen genom att avskaffa eller
            väsentligt minska antalet förskott, att minimera kontantkassorna,
            att omstrukturera och samtidigt nedbringa fakturahanteringen,
            att effektivisera resehanteringen samt att komprimera myndigheternas
            utbetalningar.
          </note>
          <note>
            Ack, vore det så! Det klingar onekligen falskt, när man vet vilken
            oordning och vilket merarbete tjänstekontokorten orsakat för ekonomiadministratörer
            i bl.a.
          </note>
          <note>
            statsförvaltningen. Jag har själv under de senaste åren haft
            uppdrag som kommunrevisor och känner också från den sektorn till
            alla olägenheter med tjänstekontokort där man inte själv är betalningsansvarig.
            Framför allt har det visat sig att det simmar omkring väldigt
            många verifikat i organisationen. Därutöver förekommer det att
            korten också används privat. Samtidigt har en kultur varit utbredd
            där det betraktats som
          </note>
          <note>
            "fint" att vara utrustad med tjänstekontokort. Detta har lett
            till att de varit, och på sina håll är, rätt vanliga.
          </note>
          <note>
            Särskilt förvånande är det att Centerns företrädare i utskottet
            också ställt upp på detta försvarstal för statliga kontokort.
            Bara för att Centerpartiet är så till sig för sitt samarbete med
            regeringen i diverse frågor behöver man väl inte agera knähund
            i en fråga där regeringspartiet alldeles uppenbart hamnat helt
            snett.
          </note>
          <note>
            Däremot är samtliga övriga partier i utskottet överens om ett
            tillkännagivande till regeringen beträffande riktlinjer för statens
            användning av kontokort. Dessa innebär att företagskort med statligt
            betalningsansvar bör användas med största restriktivitet, och
            att när betalkort används skall därför kort med personligt betalningsansvar
            i första hand komma i fråga. De innebär dessutom att kontrollsystemen,
            i enlighet med den särskilda utredning som Justitiekanslern gjort,
            bör stärkas. Vad utskottet anfört om användningen av kontokort
            i staten bör riksdagen med anledning av motion Fi910 av Per Bill
            och Ulf Kristersson som sin mening ge regeringen till känna.
          </note>
          <note>
            Vi reservanter i utskottet förordar att ett starkt incitament
            läggs på den enskilde som gjort utlägg i tjänsten att snabbt redovisa
            dessa till arbetsgivaren.
          </note>
          <note>
            Den anställde har då möjlighet att erhålla betalning innan han
            eller hon själv behövt göra något utlägg till kontoföretaget.
            En av de allvarligaste bristerna med tjänstekort utan eget betalningsansvar
            är just detta.
          </note>
          <note>
            Förutom det jag redan har sagt om att de ibland används privat
            vilket medför svårigheter att i efterhand klara ut det hela, släpar
            redovisningen av verifikaten efter med problem i ekonomiadministrationen
            som följd.
          </note>
          <note>
            Jag förmodar att Susanne Eberstein senare i debatten avser att
            komma dragande med argument om att en sådan här riktlinje för
            staten vore någon form av onödig detaljstyrning. Det var nämligen
            en synpunkt som vädrades i utskottet. Detta visar på en felsyn
            på vad det är fråga om. Varje organisation - och det gäller även
            statsförvaltningen - måste i vissa frågor ha ett gemensamt förhållningssätt
            och en gemensam företagskultur. Ibland är den skriven, ibland
            fungerar den som en oskriven regel. Men ibland sprider sig en
            icke önskad kultur, och då kan det finnas skäl att formulera det
            önskvärda gemensamma förhållningssättet och få detta spritt.
          </note>
          <note>
            Beträffande just kontokortsanvändning vet vi att det funnits
            en felaktig kultur i samhället vid sidan av den som är avsedd.
            Det borde därför vara en självklarhet att ta upp den frågan, och
            få ett gemensamt förhållningssätt i staten på det sätt som reservanterna
            önskar. Jag yrkar bifall till reservation 1.
          </note>
          <note>
            Fru talman! I utskottet sitter bl.a. Arne Kjörnsberg, som utsetts
            som den person i det socialdemokratiska partiet som särskilt skall
            fundera på frågor om etik och moral, vara någon sorts socialdemokratisk
            etikguru och ge råd om hur man bör uppträda.
          </note>
          <note>
            Detta har man gjort mot bakgrund av de timade affärerna, som
            ju inte minst berört socialdemokratiska politiker.
          </note>
          <note>
            Det är naturligtvis något förvånande att han nu tillhör den krets
            av personer som inte vill ha något initiativ från riksdagens sida
            i den här frågan. Det borde ju annars göra hans uppdrag lättare
            om han kan peka på beslut som i stor utsträckning fattats på kommunsidan
            och som nu också skulle ha fattats i riksdagen när det gäller
            statsförvaltningen.
          </note>
          <note>
            Fru talman! I det här ärendet finns också svar på motioner från
            enskilda moderater som berör den offentliga affärsverksamheten.
            Vi anser att det är viktigt med lagstiftning för att minska den
            konkurrensstörning som sker genom denna, i likhet med vad vi tidigare
            framfört beträffande den offentliga affärsverksamheten. Det är
            ju en affärsverksamhet som i praktiken hindrar att nya jobb skapas.
            Vi anser att den affärsverksamheten planmässigt måste minska.
          </note>
          <note>
            Eftersom dessa frågor har behandlats i andra sammanhang och för
            tids vinnande yrkar jag nu inte bifall till reservation 3 under
            mom. 4, men jag vill naturligtvis framhålla att vi moderater står
            bakom denna reservation.
          </note>
          <note type="speaker">
            Anf. 60 KARIN PILSÄTER (fp):
          </note>
          <note>
            Fru talman! Vi vet alla att plastkortet har blivit symbol för
            vad som händer när man inte riktigt kan skilja på rätt och fel.
            Det finns mycket annat som är fel och ger möjligheter att göra
            fel, men plastkortet har verkligen blivit en symbol.
          </note>
          <note>
            Vi i Folkpartiet tycker att det är bättre om det är lätt och
            praktiskt att göra rätt och svårt att göra fel. I
          </note>
          <note>
            dag har vi ett system som gör det lätt att göra fel och svårare
            att göra rätt. Därför ställer vi oss bakom förslaget att man skall
            ha riktlinjer för betalkort med personligt betalningsansvar. Det
            är bara man själv som kan avgöra vad man faktiskt går ut och köper
            på kortet när man betalar. Ingen säljare kan kontrollera om man
            verkligen har rätt att göra det här inköpet i tjänsten. När räkningen
            väl har kommit är det betydligt svårare att reda ut det än om
            avgörandet kommer i ett tidigare skede.
          </note>
          <note>
            Vi vet alla att allt från statsråd och kommunalråd till verkschefer,
            kommunala bolagsdirektörer och chefer och ansvariga längre ned
            i organisationerna har visat allt från dåligt omdöme och ofattbar
            okunnighet till ren brottslighet. Det har också visat sig att
            begripliga regler och riktlinjer har saknats. Det har tyvärr också
            visat sig att ekonomipersonal och administrativ personal ute i
            organisationerna i många fall inte vågat eller kunnat se till
            att man håller på de regler som faktiskt gäller. Detta är tre
            stora brister i hur kontokortsfrågorna sköts som måste göras någonting
            åt. Jag tycker att det är helt obegripligt att Socialdemokraterna,
            som själva inom organisationen har varit så utsatta för att det
            här har missbrukats, inte vill vara med och sopa rent.
          </note>
          <note>
            Det är ännu obegripligare att Centerpartiet vill stödja detta.
            Nu finns det ingen från Centerpartiet, förutom vår värderade talman,
            som har haft möjlighet att titta in här så vi får väl aldrig något
            svar på varför
          </note>
          <note>
            Centern inte vill göra någonting åt den här saken.
          </note>
          <note>
            Politikerna har förbrukat förtroendekapitalet, och det måste
            återvinnas. Den som inte själv har slarvat eller fuskat har ändå
            brustit därför att regelverk och kontroll inte har fungerat. Därför
            måste förtroendet återvinnas och förtjänas. Vi kan bara förtjäna
            detta förtroende genom att bl.a. utfärda strikta regler och rutiner
            för hur dessa frågor skall skötas. Därför yrkar jag bifall till
            reservation nr 1.
          </note>
          <note>
            Fru talman! En parallell till detta, fast ändå ganska annorlunda,
            är frågan om servicecheckar. Sverige behöver nämligen inte fler
            skatter i första hand. Vi behöver fler skattebetalare. Folkpartiets
            politik är helt inriktad på att på olika sätt få fler människor
            att starta och driva företag och att expandera. Vi har lagt fram
            många förslag i andra sammanhang. Sverige behöver fler skattebetalare.
            Det gäller inte bara att starta företag. Alla som jobbar mot lön
            skall få skatt inbetald.
          </note>
          <note>
            I dag är det väldigt svårt att sköta detta om man som privatperson
            betalar lön till någon annan för att den utför ett jobb. Det är
            därför idén om servicecheckar föddes bl.a. hos ett antal folkpartister
            som försökte göra rätt. Det visade sig vara näst intill omöjligt.
            Vi har lagt fram förslag här i riksdagen på hur man mycket konkret
            skulle kunna utforma en servicecheck som gör det lätt att göra
            rätt. Regeringen nappade på idén så långt att man gav RSV i uppdrag
            att titta på detta. De har också snabbt lagt fram olika förslag
            på hur detta enkelt skulle kunna införas. Andra länder har infört
            det, t.ex. Frankrike. Jag har med mig en bild från Tyskland här.
            Där har man infört servicecheckar. Varför skulle inte vi kunna
            införa litet tysk ordning även här i Sverige?
          </note>
          <note>
            Tjänstebeskattningsutredningen tyckte att man i stället skulle
            underlätta detta genom att uppdragstagaren betalar skatten själv
            så att arbetsgivaren slipper.
          </note>
          <note>
            Det är ju en lysande idé. Sjuttonåriga barnvakter är ju de rätta
            att lägga det ansvaret på. Det som inte vuxna småbarnsföräldrar
            klarar skall alltså barnvakter kunna klara själva i stället. Det
            visar bara att man inte har någon aning om hur det ser ut ute
            i verkligheten.
          </note>
          <note>
            Jag förstår inte varför Socialdemokraterna inte tycker att det
            är viktigt att vi snabbt och enkelt skall införa en möjlighet
            att göra rätt på ett enkelt sätt. Jag tror att det beror på att
            de inte vill att privatpersoner skall ha någon annan anställd.
            Då kommer man tillbaka till pigdebatten. Ibland undrar jag om
            de inte vet vad som försiggår. Vi har ett verkligt pigproblem
            i form av kvinnor som städar svart hemma hos andra och i form
            av barnvakter. Det handlar om barnflickor som jobbar en större
            del av tiden, men framför allt alla som anlitar någon ett par
            timmar här eller där. Jag läste i en tidningsintervju att skatteministern
            tyckte att det inte var så farligt om dessa barnvakter jobbar
            svart. Om man inte tycker att det gör så mycket om barnvakter
            jobbar svart är det klart att man inte heller behöver göra det
            lätt att jobba vitt.
          </note>
          <note>
            Vi tycker att ni skall dra upp huvudet ur sanden och snabbt lägga
            fram ett förslag som gör det lätt att göra rätt. Det skulle göra
            att vi åtminstone kan få några fler skattebetalare.
          </note>
          <note>
            Detta är inte bara en ekonomisk fråga. Det är också en moralisk
            fråga. Jag tycker att det är viktigt att unga människor som går
            ut och tjänar sina första hundralappar genom att sitta barnvakt
            åt grannen inte skall skolas in i svartjobb utan i vitt jobb.
            Av den anledningen tycker jag att det känns befogat att även yrka
            bifall till reservation nr 2.
          </note>
          <note type="speaker">
            Anf. 61 ROY OTTOSSON (mp):
          </note>
          <note>
            Fru talman! Vi i Miljöpartiet är kritiska till den hantering
            av kontokort där staten har betalningsansvaret som förekommer
            inom staten. Som flera talare före mig pekat på är det ett system
            som inbjuder till missbruk, byråkratiskt krångel och svårigheter
            att hålla reda på vem som är betalningsansvarig i slutändan.
          </note>
          <note>
            Detta är lätt att undvika genom att i stället använda betalkort
            där man har personligt betalningsansvar och genom att man på normalt
            sätt lägger in räkningar på det som staten har att betala, dvs.
            det som ingått i tjänsteutövningen. Det är inte krångligare att
            hantera än att man måste redovisa alla kvitton från ett kort där
            staten själv har betalningsansvaret, men på det viset undviker
            man problemen med missbruk.
          </note>
          <note>
            Det är alltså väldigt svårt att se att det verkligen skulle vara
            så stora fördelar med att ha kort med statligt betalningsansvar
            som Socialdemokraterna och
          </note>
          <note>
            Centern påstår i utskottsbetänkandet. Det är egentligen obegripligt
            varför de skall försvaras på det viset.
          </note>
          <note>
            Oppositionen vill inte ha ett totalt förbud mot att ha kort med
            statligt betalningsansvar, men det skall undvikas så långt möjligt.
            Det går att undvika mycket mer än vad som sker i dag.
          </note>
          <note>
            Det är oerhört viktigt att förtroendet för de offentliga myndigheterna
            och inte minst för politikerna upprätthålls och att man undviker
            system som inbjuder till missförstånd och eventuellt missbruk.
            Det gör man inte om man slår vakt om kontokort där staten har
            betalningsansvaret.
          </note>
          <note>
            Fru talman! Därför yrkar jag bifall till reservation
          </note>
          <note>
            1.
          </note>
          <note type="speaker">
            Anf. 62 MATS ODELL (kd):
          </note>
          <note>
            Fru talman! Finansutskottets betänkande nr 17 har en ganska anonym
            rubrik. Betänkandet heter Förvaltningspolitiska frågor. Under
            den rubriken döljer sig väldigt många saker. Jag skall inskränka
            mig till att tala om kontokort i staten och litet grand om servicecheckar.
          </note>
          <note>
            Det är få företeelser under senare tid som har lett till en sådan
            uppmärksamhet, granskning och offentlig debatt som just kontokortsanvändningen
            inom den offentliga sektorn. Det visar sig också i justitiekanslerns
            utredning, Förstärkt skydd mot oegentligheter i offentlig förvaltning.
            Där visar det sig att reglerna om internkontroll i verksförordningen
            och i kommunallagen faktiskt måste förtydligas och preciseras.
            Justitiekanslern understryker också, som det heter, behovet av
            en översyn av den kommunala revisionen.
          </note>
          <note>
            Det, vågar jag säga, är ett ganska artigt sätt att uttrycka saken.
            Sanningen är ju nämligen den att flertalet av de uppmärksammade
            fall av missbruk av kontokort som vi har läst om i tidningarna
            upptäcktes, inte av den kommunala offentliga revisionen, utan
            av grävande journalister.
          </note>
          <note>
            I det sammanhanget finns det en annan anmärkningsvärd iakttagelse
            i justitiekanslerns utredning, nämligen den förvånansvärt utbredda
            okunnigheten om villkoren för att använda de kontokort som man
            hade utrustats med.
          </note>
          <note>
            Nu vill alltså majoriteten strama upp reglerna för användningen
            av kontokort inom staten, och även kriterierna för användningen
            där staten är betalningsansvarig.
          </note>
          <note>
            Det tycker vi är bra. Men vi som står bakom reservation nr 1
            vill gå längre än utskottsmajoriteten på ett antal punkter. Framför
            allt är den stora skillnaden att det som både majoriteten och
            reservanterna tycks vara överens om - som behöver stramas upp
            - vill vi också ge regeringen till känna. Vi tycker att det är
            viktigt att riksdagen fattar ett beslut om att de här sakerna
            faktiskt behöver ses över, att det här måste stramas upp, att
            kommunallagen och verksförordningen faktiskt behöver preciseras.
          </note>
          <note>
            Jag tycker att det vore rimligt om ni som företräder majoriteten
            förklarade varför ni är så servila mot regeringen. Varför vågar
            ni inte ge er uppfattning till känna - en uppfattning som ni faktiskt
            har? Det är väl därför vi finns här i riksdagen! Det är väl därför
            vi får vår lön och våra Dinerskort - för att vi skall ge vår uppfattning
            till känna, för att vi skall fatta beslut.
          </note>
          <note>
            Fru talman! Så till servicecheckarna. Det var intressant att
            lyssna till Karin Pilsäters plädering för servicecheckar. Jag
            har ingenting att invända mot det.
          </note>
          <note>
            Servicecheckar är ju bara ett av olika tekniska hjälpmedel för
            att göra rätt, för att faktiskt kunna anställa människor som utför
            tjänster också inom den privata sektorn. Det finns andra tekniska
            lösningar på detta, t.ex. den danska modellen där man får en omedelbar
            återbetalning av arbetsgivaravgiften och momsen. Det finns ytterligare
            andra modeller, t.ex. en ren avdragsmodell som en del partier
            pläderar för.
          </note>
          <note>
            Allt detta är bra. Låt oss förbereda oss för det. Jag hoppas
            att nästa val innebär att vi får en majoritet i riksdagen som
            faktiskt vill öppna den privata tjänstesektor som också riktar
            sig till hushållen.
          </note>
          <note>
            Med detta, fru talman, vill jag yrka bifall till reservation
            nr 1.
          </note>
          <note type="speaker">
            Anf. 63 SUSANNE EBERSTEIN (s):
          </note>
          <note>
            Fru talman! Det här betänkandet rör väldigt olika frågor, allt
            sammanfattat under den anonyma rubriken
          </note>
          <note>
            Förvaltningspolitiska frågor. Det rör vem som skall ha ansvar
            för bil- och handelsregistret, vilka kontokort som skall tillåtas
            i statlig verksamhet, införandet av servicecheckar, förslag om
            avveckling av offentlig näringsverksamhet och slutligen förslag
            om ny förvaltningspolitik.
          </note>
          <note>
            Som oftast när det gäller motioner yrkar även jag bifall till
            utskottets betänkande och avslag på motionerna. Men jag vill,
            precis som övriga talare tidigare i ärendet, fördjupa diskussionen
            när det gäller förslaget om lagreglering av vilka kontokort som
            skall få användas i statlig tjänst. Motionärerna förslår i motion
          </note>
          <note>
            Fi910 att staten skall avskaffa alla kreditkort där staten bär
            betalningsansvaret. Motionärerna tar upp en högaktuell fråga.
            Kontokort har, precis som sagts, blivit symbolen för svenska folket
            för fiffel och fusk och har skapat misstänksamhet om hur offentliga
            medel används. Kontokort har också blivit en symbol för maktmissbruk.
          </note>
          <note>
            Om vi tittar på statlig verksamhet så har vi haft en successiv
            övergång från en detaljstyrning av de statliga myndigheterna till
            en alltmer resultatorienterad styrning där myndigheterna inom
            angivna ekonomiska ramar skall uppfylla regeringens ställda mål.
            Förhandlingar om tjänstemännens löne- och anställningsvillkor
            har t.ex. flyttats till lokal nivå. Rätten att anställa chefer
            i ledande befattningar har som ett annat exempel delegerats från
            regeringen till myndigheten. De offentliga tjänstemännens handlande
            skall dock precis som förr präglas av ledord som integritet felfrihet,
            etik och moral.
          </note>
          <note>
            Kontokort har ersatt tidigare kontantkassor. I min egen kommun,
            Sundsvall, t.ex. används de flesta kontokort där arbetsgivaren
            är betalningsansvarig av föreståndare för olika institutioner
            inom socialtjänsten. Den vanligaste användningen är vid små inköp
            som går direkt till verksamheten på förskolor, sjukhem och gruppboende.
            I reglerna framhålls självfallet med tydlig skärpa att korten
            inte får användas privat.
          </note>
          <note>
            Korten är helt enkelt avsedda för att ersätta kontantinbetalning
            samt fakturering som rör mindre belopp.
          </note>
          <note>
            Alla inköp och kontantuttag skall verifieras med kvitton och
            attesteras av annan person än kontoinnehavaren. Samtidigt pågår
            ett utbyte av kort för de kontoinnehavare som mer sällan behöver
            sina kort och där det alltså inte handlar om inköp till daglig
            verksamhet till små belopp. Det är naturligtvis en följd av de
            kontokortshistorier vi upplevt. Men jag kan tillägga att, kanske
            till skillnad från Uppsala kommun, har man i Sundsvalls kommun
            inte kunnat hitta något missbruk, fiffel eller fusk. Eftertanke,
            noggrant övervägande och kontroll, inte centralstyrning, är det
            mest verksamma medlet för att få en offentlig verksamhet att fungera
            på bästa sätt.
          </note>
          <note>
            Förvaltningspolitiska kommissionen, som här har berörts i korthet,
            skriver i sitt betänkande:
          </note>
          <note>
            "Handlingsfrihet för myndigheterna befrämjar deras initiativförmåga
            och engagemang. I takt med att komplexiteten och förändringstakten
            i samhället har tilltagit så har behovet av handlingsfrihet för
            myndigheterna ökat. Den traditionella detaljstyrningen svarar
            dåligt mot detta. Senare års avregleringar och delegeringar av
            administrativa beslutsbefogenheter har mot den bakgrunden varit
            högst betydelsefulla. Det är vidare positivt att myndigheterna
            i högre grad förser
          </note>
          <note>
            Regeringskansliet med information som kan ligga till grund för
            planering och beslut."
          </note>
          <note>
            En aspekt på den ökade frihet för myndigheterna som följer av
            de nya styrmodellerna är dess återverkningar på kontrollen. Under
            en tid har man kunnat se att friheten inte fullt balanserats av
            ökad internkontroll och externrevision. Justitiekanslern konstaterar
            trots det i sin rapport Förstärkt skydd mot oegentligheter i offentlig
            förvaltning att det inte finns belägg för att det mer allmänt
            skulle förekomma oegentligheter inom den offentliga förvaltningen.
            Ett flertal organ som RRV, Förvaltningspolitiska kommissionen
            och
          </note>
          <note>
            JK har arbetat med frågor om kontroll och revision.
          </note>
          <note>
            Av grundläggande betydelse för att motverka oegentligheter är
            självklart förekomsten av tydliga och ändamålsenliga kontrollsystem.
            De statliga myndigheternas verksamheter är oerhört diversifierade.
            Det kan därför inte finnas någon för alla myndigheter given modell
            för hur internkontrollen skall vara utformad eller hur kontokorten
            skall se ut. Men ett viktigt led i det här är att det tydliggörs
            vem som bär ansvaret för att oegentligheter utreds och åtgärdas
            och attesträttens innebörd. Det bör enligt utskottets majoritet
            överlämnas till regeringen och myndigheterna att ta till vara
            det som kommit fram i JK:s rapport, hos RRV och i
          </note>
          <note>
            Förvaltningspolitiska kommissionens betänkande.
          </note>
          <note>
            Majoriteten anser därför att det för närvarande inte finns anledning
            att lagreglera och därmed förbjuda kontokort där arbetsgivaren
            har betalningsansvar.
          </note>
          <note>
            Det innebär inte att myndigheterna utan eftertanke skall använda
            denna typ av kort. Tvärtom åligger det självklart ansvariga chefer
            att noga överväga vilken typ av kort som bäst främjar verksamheten.
            Kontokort kan som så mycket annat förvisso missbrukas. Men det
            är fel att angripa korten, som bara är symbolen för själva missbruket.
            De i motionen ifrågasatta korten är vid vissa tillfällen praktiska.
            Det viktiga är i stället att skapa en kultur som gör att missbruk
            inte uppkommer genom att skärpa och tydliggöra reglerna för kortens
            användande samt ha en väl fungerande och effektiv internkontroll.
          </note>
          <note>
            Avslutningsvis vill jag säga att all erfarenhet visar att det
            inte är förbud utan god insyn och långtgående öppenhet som är
            nyckelord när det gäller att motverka fiffel och fusk.
          </note>
          <note type="speaker">
            Anf. 64 LENNART HEDQUIST (m) replik:
          </note>
          <note>
            Herr talman! Det hade nog varit värdefullt om Susanne Eberstein
            hade omformulerat sitt anförande något efter det att hon hört
            de tidigare inläggen. Hon talar nu litet bryskt om att reservanterna
            kräver en lagreglering i frågan. Det vi har efterlyst är att de
            regler som Regeringskansliets förvaltningskontor har utfärdat
            för departementen skulle kunna upphöjas till en övergripande riktlinje
            för statsförvaltningen, vilket ju är något annat.
          </note>
          <note>
            Sedan tar hon upp precis det jag föregrep henne med. Hon vädrar
            argument om detaljstyrning. Detta är inte fråga om någon detaljstyrning,
            utan det är fråga om att få ett gemensamt förhållningssätt i statsförvaltningen.
            Det finns utomordentligt decentraliserade företag, stora koncerner,
            som kan ha ett gemensamt förhållningssätt till just kontokorten.
            Det förekommer.
          </note>
          <note>
            Men ingen skulle ta de orden i sin mun och säga att det är ett
            detaljstyrt företag. Det är en fullständigt orimlig hållning.
          </note>
          <note>
            Vidare tar Susanne Eberstein upp de kontantkort som man har på
            barnstugor, ålderdomshem och servicehus och jämför dem med den
            typ av tjänstekontokort som det här ärendet handlar om. Jag lovar,
            Susanne Eberstein, att gräver man i Sundsvalls kommun på samma
            sätt som man har gjort i Uppsala kommun kommer man att hitta exempel
            på att de här tjänstekontokorten, som någon annan än man själv
            är betalningsansvarig för, inte har fungerat på ett tillfredsställande
            sätt.
          </note>
          <note>
            Vi frågar då: Vilka är egentligen olägenheterna med att övergå
            till ett system där man har kontokort med privat betalningsansvar?
          </note>
          <note type="speaker">
            Anf. 65 SUSANNE EBERSTEIN (s) replik:
          </note>
          <note>
            Herr talman! Jag vill verkligen medge, Lennart
          </note>
          <note>
            Hedquist, att jag glömde att prata om etikgruppen.
          </note>
          <note>
            Det är inte så att Arne Kjörnsberg är etikguru i vårt parti.
            Vi har ett partiuppdrag. Lennart Hedquist kan vara övertygad om
            att vi kommer att lägga fram förslag på väldigt många olika områden
            där det gäller att se över och fundera på hur vi skall återfå
            människors förtroende för politikerna.
          </note>
          <note>
            Detaljstyrning tycker jag att det är när riksdagen skall tala
            om precis hur statlig verksamhet skall skötas. Det är detaljstyrning,
            oavsett om det handlar om förbud eller riktlinjer.
          </note>
          <note type="speaker">
            Anf. 66 LENNART HEDQUIST (m) replik:
          </note>
          <note>
            Herr talman! Det senaste inlägget var utomordentligt märkligt.
            Menar Susanne Eberstein att man från detta hus, från riksdagen,
            inte skulle kunna utforma vissa övergripande riktlinjer som utgör
            ett gemensamt förhållningssätt för statsförvaltningen, och att
            om man gör det betraktas det som detaljstyrning? I utomordentligt
            många viktiga frågor finns det såväl skrivna som oskrivna regler
            om hur man skall uppträda i statsförvaltningen. Vi har fått exempel
            på att man inte alltid har följt de oskrivna reglerna. Då kan
            statsförvaltningen kanske ha behov av att det utfärdas vissa övergripande
            riktlinjer som gäller den.
          </note>
          <note type="speaker">
            Anf. 67 SUSANNE EBERSTEIN (s) replik:
          </note>
          <note>
            Herr talman! Jag tycker att det som saknas i den här debatten
            är skillnaden mellan dem som en eller annan gång reser eller representerar
            i tjänsten och de som ständigt är ansvariga för mindre inköp.
            Det är faktiskt i de förstnämnda fallen som missbruk har skett.
            Jag vill inte riktigt hålla med Lennart Hedquist om att man skulle
            ha något annat kort än vanliga kreditkort med arbetsgivaransvar.
            Man kan tänka sig att föreståndarinnan på Harpsund eller en föreståndare
            på en ungdomsvårdsskola som behöver handla skall kunna ha sådana.
            Det handlar inte om några kontantkort. Det är alldeles vanliga
            kort med arbetsgivaren som ansvarig.
          </note>
          <note>
            Det skulle innebära att man återgick till förskott och löpande
            räkning. Det var det betalningssätt som användes förr i tiden.
            Det är oerhört tungt, och det medför dyrbar administration. Jag
            vet inte om det skulle göra den statliga verksamheten bättre och
            effektivare. Även på den tiden förekom det faktiskt oegentligheter,
            Lennart Hedquist, eftersom människor, oavsett teknik, dessvärre
            är sig ganska lika över tiden. Därför menar jag att tydliga regler
            och intern kontroll är de bästa verktygen.
          </note>
          <note type="speaker">
            Anf. 68 MATS ODELL (kd) replik:
          </note>
          <note>
            Herr talman! Det var intressant att höra på Susanne Eberstein.
            Men jag tycker nog att hon slog in öppna dörrar i den meningen
            att hon försökte få det att verka som om reservanterna ville totalförbjuda
            den här typen av kort. Det är inte alls detta det handlar om.
          </note>
          <note>
            Hon är dessutom ambivalent. Hon talar om att det som nu behövs
            är att man skapar en annan kultur genom att skärpa villkoren för
            användningen och stärka internkontrollen.
          </note>
          <note>
            Men det är ju precis det vi kräver i reservationen.
          </note>
          <note>
            Det är inte detaljstyrning, Susanne Eberstein. Vad är det som
            skiljer åtgärdsförslagen i majoritetstexten och de i reservationen
            åt, annat än att vi faktiskt också vill att regeringen tar till
            sig detta? Vi vill att man sätter i gång att skapa denna kultur
            genom att skärpa villkoren och genom att stärka internkontrollen.
            Vi tycker egentligen samma sak. Den enda skillnaden är att ni
            inte vågar fatta ett beslut där vi ger regeringen dessa saker
            till känna. Det skulle vara mycket intressant att få veta bakgrunden
            till denna tvekan.
          </note>
          <note type="speaker">
            Anf. 69 SUSANNE EBERSTEIN (s) replik:
          </note>
          <note>
            Herr talman! Jag har uppenbarligen ett större förtroende för
            att regeringen handlägger den här frågan på bästa sätt efter att
            vi nu har fått fram de här rapporterna. Jag har uppenbarligen
            också ett större förtroende för hela den statliga förvaltningen
            och myndigheterna än Mats Odell har.
          </note>
          <note type="speaker">
            Anf. 70 MATS ODELL (kd) replik:
          </note>
          <note>
            Herr talman! Då har man svårt att se vad riksdagen skall ha för
            roll i det här sammanhanget över huvud taget, om vi har en sådan
            regering som känner av saker och ting redan innan vi fattar beslut.
          </note>
          <note>
            Jag tror att riksdagen behöver aktivera sig. Vi har, precis som
            flera talare har varit inne på, ett stort behov av att återupprätta
            ett förtroende hos medborgarna i de här frågorna. Därför tycker
            jag att det är mycket märkligt att vi inte nu kan fatta ett beslut
            om att ge regeringen till känna det vi faktiskt är överens om.
          </note>
          <note type="speaker">
            Anf. 71 SUSANNE EBERSTEIN (s) replik:
          </note>
          <note>
            Herr talman! Mats Odell har svårt att hitta riksdagens roll om
            man inte får genomföra sådana här riktlinjer. Då tycker jag att
            det finns anledning för kd att fundera väldigt mycket.
          </note>
          <note>
            Jag kan bara vidhålla att jag har större förtroende.
          </note>
          <note>
            Riksdagen kan ju titta närmare på sina egna regler.
          </note>
          <note>
            På det sättet finns det anledning att ta upp detta. Riksdagsledamöterna
            har faktiskt sådana kort som kan användas just på detta sätt.
          </note>
          <note type="speaker">
            Anf. 72 KARIN PILSÄTER (fp) replik:
          </note>
          <note>
            Herr talman! Det är uppenbart att Socialdemokraterna och Centerpartiet
            har väldigt dåliga argument för sin sak eftersom majoritetens
            företrädare, Susanne
          </note>
          <note>
            Eberstein, måste ta till en total förvrängning av vad som faktiskt
            står i reservationen för att kunna klara av att argumentera och
            dessutom inte argumenterar över huvud taget i de andra frågor
            som vi har tagit upp.
          </note>
          <note>
            Det finns alltså inget förslag om att lagreglera vilka kontokort
            som skall kunna användas, utan det finns förslag om att uttala
            en riktlinje, och om Susanne
          </note>
          <note>
            Eberstein läser innantill på s. 11 ser hon också att det där
            framgår vad den skulle innebära.
          </note>
          <note>
            Jag kan inte se att detta står i någon motsatsställning mot olika
            typer av inköpskort ute i kommunala eller lokala verksamheter.
            Vad jag vet har hittills inga ålderdomshemsföreståndare eller
            dagisfröknar tagits på bar gärning med att supa skallen av sig
            på porrklubb, så jag tror inte att det är något stort problem.
          </note>
          <note>
            Vad det handlar om är att ta bort arbetsgivarens betalningsansvar
            i en riktlinje för dem som använder kort ute på fältet för egen
            räkning, t.ex. på resor osv.
          </note>
          <note>
            Jag tycker att Susanne Eberstein och majoriteten är skyldig oss
            några tydliga argument i den delen.
          </note>
          <note>
            Jag skulle också gärna vilja ha åtminstone något ord av argumentation
            för varför man inte är beredd att göra någonting för att det skall
            vara lätt för folk att göra rätt med sina egna skattebetalningar.
          </note>
          <note type="speaker">
            Anf. 73 SUSANNE EBERSTEIN (s) replik:
          </note>
          <note>
            Herr talman! Det är riktigt: Jag har inte pratat om servicecheckar,
            men det skall jag göra nu. Det är väl alldeles självklart att
            det inte är så enkelt att om vi inför servicecheckar kommer alla
            människor att göra rätt för sig. Dan Andersson har överlämnat
            sin utredning om tjänstebeskattning, och han har olika idéer.
          </note>
          <note>
            Riksskatteverket har också kommit med olika förslag.
          </note>
          <note>
            Det här håller nu på att manglas igenom på det gammaldags traditionella
            sättet, dvs. olika delar av samhället får yttra sig över det så
            att man kanske kommer att få fram ett beslut, förhoppningsvis
            ganska snart.
          </note>
          <note>
            Det är ju inte så enkelt att om vi bara inför servicecheckar
            kommer alla att göra rätt för sig. Det vore ju härligt om det
            var så, men så enkelt är det inte.
          </note>
          <note>
            Jag pratade om motionen och att man ville avstyrka motionen.
            Jag vidhåller att jag tycker att det är regeringens sak att se
            till att dessa kort används på bästa sätt.
          </note>
          <note type="speaker">
            Anf. 74 KARIN PILSÄTER (fp) replik:
          </note>
          <note>
            Herr talman! Så enkelt är det inte, säger Susanne
          </note>
          <note>
            Eberstein, att om det är lätt att betala skatt så gör folk det.
            Nej, och det kan ju ha ett visst samband med att skatterna kanske
            också är väldigt höga. Men jag tycker ändå att ett första steg
            måste vara att göra det möjligt för dem som vill betala skatt
            att faktiskt också göra det, utan att behöva anlita någon konsultfirma
            som kan hjälpa till för att man skall lyckas med det hela. Man
            skall inte kunna skylla på att det är för svårt. Det tycker jag
            är ett första steg för att man över huvud taget skall kunna prata
            om moral och skattemoral i dessa delar.
          </note>
          <note>
            Dan Andersson tycker att uppdragstagaren skall betala själv.
            Jag tycker att regeringen i den delen inte skall invänta remissinstansernas
            svar på Dan Anderssons utredning utan göra som Riksskatteverket,
            som har hand om frågan, direkt har föreslagit. Vi för vår del
            är absolut inte låsta vid någon speciell teknisk lösning, men
            vi vill däremot att man hittar en enkel form, och det har Riksskatteverket
            visat.
          </note>
          <note>
            När det gäller kontokorten är det ju tråkigt om Susanne Eberstein
            inte kan debattera det som vi faktiskt här debatterar utan måste
            relatera till en motionstext som ingen har yrkat bifall till.
            Jag skulle vilja ha något argument mot vår reservation. Susanne
            Eberstein sade ju i förra replikskiftet, med Mats Odell, att hon
            har fullt förtroende för att regeringen kan hantera den här frågan.
            Jag kan bara säga att jag inte har det. Just den här regeringen
            har ju visat att de inte ens själva klarar av att hålla reda på
            sina plastkort.
          </note>
          <note type="speaker">
            Anf. 75 SUSANNE EBERSTEIN (s) replik:
          </note>
          <note>
            Herr talman! Jag vidhåller att jag tycker att det skulle vara
            klåfingrigt av riksdagen att gå ut med en sådan här hemställan
            till regeringen med tanke på t.ex. våra egna betalkort.
          </note>
          <note>
            Jag har ännu aldrig träffat någon som säger: Det är så krångligt
            att betala skatt, och om jag bara visste hur jag skulle göra så
            skulle jag absolut göra det. Jag tror att det där är en myt. Jag
            har själv haft dagmamma och betalat skatt för henne, och redan
            på den tiden, på
          </note>
          <note>
            1970-talet då reglerna faktiskt var betydligt snårigare än i
            dag, gick det alldeles utmärkt att göra det utan att vara väldigt
            duktig.
          </note>
          <note>
            Men det är självklart att vi skall underlätta så mycket som möjligt
            för att anställa folk och betala in skatt. Sådana här regler -
            regler som är administrativa, krångliga eller för många - skall
            hela tiden ses över. Riksskatteverket har kommit med förslag och
            jag menar att vi bör avvakta.
          </note>
          <note type="speaker">
            Anf. 76 ROY OTTOSSON (mp) replik:
          </note>
          <note>
            Herr talman! Med tanke på vad Susanne Eberstein har sagt här
            om vad det är för förslag som oppositionen för fram skall jag
            läsa innantill här vad vi egentligen föreslår. Vi föreslår att
            "företagskort med statligt betalningsansvar bör användas med största
            restriktivitet, att om betalkort över huvud taget används skall
            företagskort med personligt betalningsansvar i första hand komma
            i fråga samt att kontrollsystemen bör stärkas". Riksdagen skall
            också säga det här till sin regering. Det är ju vår regering.
            Det är riksdagen som har tillsatt statsministern, det är riksdagen
            som skall fatta beslut och det är riksdagen som skall styra regeringen.
            Det finns alltså inget lagförslag, vilket har påtalats redan,
            och det finns inget förslag om totalförbud från oppositionen i
            den här reservationen. Det är ju den som behandlas nu.
          </note>
          <note>
            Det är också intressant att höra Susanne Eberstein när hon kommer
            in på förtroendet för regeringen. Det är ju närmast en konstitutionell
            fråga om man från riksdagen skall avstå från sin makt att styra
            och tala om för regeringen vad det är som gäller och vilka riktlinjer
            man skall agera efter. Skall riksdagen avstå från det? Det är
            ju nästintill samma sak som att avskaffa demokrati, så det där
            tror jag inte var särskilt välbetänkt.
          </note>
          <note>
            Jag kommer liksom Susanne Eberstein från
          </note>
          <note>
            Sundsvall, och jag kan konstatera att det där hittills har fungerat
            bra vad vi vet. Men det utesluter inte, det förhindrar inte och
            det har inte heller förhindrat att mycket missbruk har förekommit
            på andra håll. Vi har en lång rad skandaler, och det finns verkligen
            skäl för riksdagen att slå fast riktlinjer för kontokorten så
            att vi får bort detta missbruk, får enhetliga riktlinjer och får
            en bättre styrning av den här verksamheten.
          </note>
          <note type="speaker">
            Anf. 77 SUSANNE EBERSTEIN (s) replik:
          </note>
          <note>
            Herr talman! Jag tycker att det är överord att om vi inte gör
            just den här hemställan skulle riksdagen vara totalt onödig och
            demokratin bortflugen. Om det bara var det det hängde på skulle
            vi väl ha betydligt fler sådana hemställanspunkter. Att alternativet
            att riksdagen skulle avstå från just det här fallet skulle innebära
            att den inte hade någon makt alls är för mig en obegriplig inställning.
          </note>
          <note type="speaker">
            Anf. 78 ROY OTTOSSON (mp) replik:
          </note>
          <note>
            Herr talman! Susanne Eberstein glider undan igen här. Det vore
            ju på sin plats att debattera det som utgör åsiktsskillnaden,
            dvs. om riksdagen skall tala om vilka riktlinjer som skall gälla
            för detta eller inte, om riksdagen skall säga inget eller säga
            något och om vi skall ge regeringen riktlinjer som den sedan har
            att fullfölja och använda i sin styrning av den statliga verksamheten
            eller inte. I stället börjar Susanne
          </note>
          <note>
            Eberstein prata om någonting annat som faktiskt inte föreslås
            i reservationen och låtsas som om det skulle handla om alla andra
            beslut som faktiskt inte är aktuella i sammanhanget.
          </note>
          <note>
            Delegering, vilken form den än sker i, innebär inte att den som
            delegerar har avsvurit sig ansvaret. Det är i det här fallet riksdagen
            som har det yttersta ansvaret för att utforma bra riktlinjer för
            den statliga verksamheten, och det ansvaret vill inte jag undandra
            mig.
          </note>
          <note type="speaker">
            Anf. 79 SUSANNE EBERSTEIN (s) replik:
          </note>
          <note>
            Herr talman! Jag tycker att jag på ett mycket tydligt sätt har
            talat om både en översyn av dessa regler och kontroll, och jag
            kan tala om att de förvaltningsregler som har tillkommit har gjort
            att departementen redan på ett ganska tidigt stadium har bytt
            kort för de flesta, framför allt för dem som inte behöver annat
            än kort för resor och eventuell representation. UD t.ex.
          </note>
          <note>
            skulle enligt uppgift bara ha denna nya typ av kort, och det
            tycker vi från majoritetens sida är ett alldeles utmärkt initiativ.
            Det är precis så det skall skötas.
          </note>
          <note>
            Sådana här förvaltningspolitiska riktlinjer som kommer från Regeringskansliet
            skall gå ut i hela verksamheten. Jag menar fortfarande att det
            inte behövs någonting härifrån i det fallet.
          </note>
          <note type="speaker">
            Anf. 80 PER BILL (m):
          </note>
          <note>
            Herr talman! Den här debatten tycker jag väldigt tydligt har
            visat att riksdagens majoritet inte vågar ge regeringen någonting
            till känna, inte ens om saker om vilka vi i stort är eller åtminstone
            borde vara helt överens.
          </note>
          <note>
            Jag skall ta upp några randanmärkningar om kontokorten. När man
            läser det här betänkandet ser man att dagens bestämmelser och
            regler fortfarande innehåller massor av glidningar. Det står bl.a.
            "bör vara restriktiva" och "reglerna är i princip" osv. I många
            fall där vi har haft oegentligheter eller slarv har just de som
            har blivit tagna med sylt på fingrarna hänvisat till att de inte
            visste eller att det var så krångliga regler.
          </note>
          <note>
            Motionens syfte var att ta en pusselbit till att göra det lättare
            att göra rätt. Det innebär inte, Susanne
          </note>
          <note>
            Eberstein, att vi inte också tycker att det är viktigt med bättre
            uppföljning, bättre kontroll och större insyn. Men vi tror att
            det här förslaget, framför alltsedan det har förbättrats av utskottet,
            är ett bra sätt att få till stånd en bättre hantering av kontokorten.
            Dessutom ger det faktiskt möjlighet för dem som har korten att
            en andra gång, någon vecka efter det att de har gjort utläggen,
            fundera över om dessa gäller saker som skattebetalarna skall stå
            för eller om de faktiskt gäller en privat utgift. Man får alltså
            en andra möjlighet att fundera över om utgiften i fråga skall
            betalas av skattebetalarna eller privat.
          </note>
          <note>
            Den andra delen, där jag också har varit motionär, handlar om
            offentlig affärsverksamhet. Den är, hävdar jag, ett av de större
            problemen i dagen samhälle. Den snedvrider konkurrensen, och på
            många orter konkurreras privata företag ut sakta men säkert. Hela
            sektorer socialiseras eller, som socialdemokraterna brukar säga,
            läggs under offentlig kontroll. Problemet i dag är att vi har
            en för stor offentlig sektor, som gör för mycket. Vad vi vill
            är att den offentliga sektorn skall ägna sig åt sina huvudverksamheter
            och inte åt att bedriva affärsverksamhet. Låt mig bara ta några
            exempel.
          </note>
          <note>
            I min egen kommun driver kommunen kiosker. I
          </note>
          <note>
            många kommuner drivs det kommunala gym, kommunala åkerier, kommunala
            resebyråer och t.o.m.
          </note>
          <note>
            kommunala skoaffärer. Detta är bara några exempel på vad kommuner
            sysslar med, i stället för att ägna sig åt sin kärnverksamhet
            - skola, äldreomsorg, social verksamhet, infrastruktur, osv.
          </note>
          <note>
            Många socialdemokrater hävdar då att det här bara är ett sätt
            att få en bättre fungerande konkurrens.
          </note>
          <note>
            Detta är dock fel. Det går aldrig någonsin att ha konkurrens
            på lika villkor mellan ett privat företag och ett kommunalt företag.
            Det privata riskerar alltid sina egna och möjligen bankens pengar,
            medan det kommunala företaget alltid riskerar skattebetalarnas
            pengar.
          </note>
          <note type="speaker">
            Anf. 81 SUSANNE EBERSTEIN (s):
          </note>
          <note>
            Herr talman! Gränsdragningen mellan vad stat och kommun skall
            och inte skall syssla med är en ständigt aktuell fråga i debatten.
            Det är riktigt och bra att en sådan diskussion förs. Här deltar
            ju många aktörer, med bl.a. kommunallagen och dess kompetensregler
            som vägledning. Valda politiker skall sedan göra avvägningar.
            Kommunen skall naturligtvis inte konkurrera ut företagare i verksamheter
            som ligger utanför den kommunala kompetensen.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            KU16 Ny vallag
          </note>
          <note>
            Mom. 7 (redovisning av finansiering av personvalskampanjer)
          </note>
          <note>
            1. utskottet
          </note>
          <note>
            2. res. 2 (fp, v)
          </note>
          <note>
            3. res. 3 (mp)
          </note>
          <note>
            Förberedande votering:
          </note>
          <note>
            47 för res. 2
          </note>
          <note>
            14 för res. 3
          </note>
          <note>
            236 avstod
          </note>
          <note>
            52 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            Kammaren biföll utskottets hemställan genom uppresning.
          </note>
          <note>
            Mom. 8 (rösträtt för invandrare i riksdagsval)
          </note>
          <note>
            1. utskottet
          </note>
          <note>
            2. res. 4 (v)
          </note>
          <note>
            Votering:
          </note>
          <note>
            269 för utskottet
          </note>
          <note>
            19 för res. 4
          </note>
          <note>
            15 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 70 m, 20 c, 24 fp, 11 kd
          </note>
          <note>
            För res. 4: 19 v
          </note>
          <note>
            Avstod: 15 mp
          </note>
          <note>
            Frånvarande: 17 s, 10 m, 7 c, 2 fp, 3 v, 3 mp, 4 kd
          </note>
          <note>
            Mom. 10 (sänkning av rösträttsåldern)
          </note>
          <note>
            1. utskottet
          </note>
          <note>
            2. res. 6 (mp)
          </note>
          <note>
            Votering:
          </note>
          <note>
            284 för utskottet
          </note>
          <note>
            15 för res. 6
          </note>
          <note>
            1 avstod
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 70 m, 20 c, 23 fp, 18 v, 11 kd
          </note>
          <note>
            För res. 6: 15 mp
          </note>
          <note>
            Avstod: 1 fp
          </note>
          <note>
            Frånvarande: 19 s, 10 m, 7 c, 2 fp, 4 v, 3 mp, 4 kd
          </note>
          <note>
            Mom. 11 (lika rösträtt i kommunalval för EU-
          </note>
          <note>
            medborgare och invandrare från icke EU-land)
          </note>
          <note>
            1. utskottet
          </note>
          <note>
            2. res. 7 (mp)
          </note>
          <note>
            Votering:
          </note>
          <note>
            286 för utskottet
          </note>
          <note>
            15 för res. 7
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 70 m, 20 c, 24 fp, 19 v, 11 kd
          </note>
          <note>
            För res. 7: 15 mp
          </note>
          <note>
            Frånvarande: 19 s, 10 m, 7 c, 2 fp, 3 v, 3 mp, 4 kd
          </note>
          <note>
            Mom. 12 (skilda valdagar)
          </note>
          <note>
            1. utskottet
          </note>
          <note>
            2. res. 8 (mp)
          </note>
          <note>
            Votering:
          </note>
          <note>
            288 för utskottet
          </note>
          <note>
            15 för res. 8
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 70 m, 20 c, 24 fp, 19 v, 11 kd
          </note>
          <note>
            För res. 8: 15 mp
          </note>
          <note>
            Frånvarande: 17 s, 10 m, 7 c, 2 fp, 3 v, 3 mp, 4 kd
          </note>
          <note>
            Mom. 18 (utjämningsmandat i kommuner)
          </note>
          <note>
            1. utskottet
          </note>
          <note>
            2. res. 12 (fp)
          </note>
          <note>
            Votering:
          </note>
          <note>
            266 för utskottet
          </note>
          <note>
            37 för res. 12
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 68 m, 20 c, 19 v, 14 mp, 1 kd
          </note>
          <note>
            För res. 12: 2 m, 24 fp, 1 mp, 10 kd
          </note>
          <note>
            Frånvarande: 17 s, 10 m, 7 c, 2 fp, 3 v, 3 mp, 4 kd
          </note>
          <note>
            Mom. 20 (antalet riksdagsledamöter)
          </note>
          <note>
            1. utskottet
          </note>
          <note>
            2. res. 13 (m)
          </note>
          <note>
            Votering:
          </note>
          <note>
            231 för utskottet
          </note>
          <note>
            71 för res. 13
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 20 c, 23 fp, 19 v, 15 mp, 11 kd
          </note>
          <note>
            För res. 13: 70 m, 1 fp
          </note>
          <note>
            Frånvarande: 18 s, 10 m, 7 c, 2 fp, 3 v, 3 mp, 4 kd
          </note>
          <note>
            Mom. 32 (valperioden för kyrkomötet)
          </note>
          <note>
            I detta moment föreslogs ändringar i kyrkolagen. Av ändringsförslagen
            framgick att ändringarna önskades bli genomförda i ett enda beslut.
            För bifall härtill krävdes att minst tre fjärdedelar av de röstande
            och mer än hälften av riksdagens ledamöter förenade sig om beslutet.
            Beslut fattades genom omröstning med omedelbar rösträkning.
          </note>
          <note>
            Votering:
          </note>
          <note>
            303 för bifall
          </note>
          <note>
            0 för avslag
          </note>
          <note>
            46 frånvarande
          </note>
          <note>
            Tredje vice talmannen konstaterade att minst tre fjärdedelar
            av de röstande och mer än hälften av riksdagens ledamöter röstat
            ja. Kammaren hade således bifallit utskottets hemställan.
          </note>
          <note>
            Partivis fördelning av rösterna:
          </note>
          <note>
            För bifall: 144 s, 70 m, 20 c, 24 fp, 19 v, 15 mp,
          </note>
          <note>
            11 kd
          </note>
          <note>
            Frånvarande: 17 s, 10 m, 7 c, 2 fp, 3 v, 3 mp, 4 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KU17 Digitala TV-sändningar m.m.
          </note>
          <note>
            Mom. 1 (avslag på propositionen m.m.)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            233 för utskottet
          </note>
          <note>
            70 för res. 1
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 20 c, 24 fp, 19 v, 15 mp, 11 kd
          </note>
          <note>
            För res. 1: 70 m
          </note>
          <note>
            Frånvarande: 17 s, 10 m, 7 c, 2 fp, 3 v, 3 mp, 4 kd
          </note>
          <note>
            Mom. 6 (aktörer som tillåts inleda digitala marksändningar)
          </note>
          <note>
            1. utskottet
          </note>
          <note>
            2. res. 3 (v)
          </note>
          <note>
            Votering:
          </note>
          <note>
            220 för utskottet
          </note>
          <note>
            19 för res. 3
          </note>
          <note>
            64 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 6 m, 20 c, 24 fp, 15 mp, 11 kd
          </note>
          <note>
            För res. 3: 19 v
          </note>
          <note>
            Avstod: 64 m
          </note>
          <note>
            Frånvarande: 17 s, 10 m, 7 c, 2 fp, 3 v, 3 mp, 4 kd
          </note>
          <note>
            Carl G Nilsson och Birgitta Wistrand (båda m) anmälde att de
            avsett att avstå från att rösta men markerats ha röstat ja.
          </note>
          <note>
            Mom. 8 (kulturpolitisk utredning)
          </note>
          <note>
            1. utskottet
          </note>
          <note>
            2. res. 4 (v)
          </note>
          <note>
            Votering:
          </note>
          <note>
            215 för utskottet
          </note>
          <note>
            19 för res. 4
          </note>
          <note>
            68 avstod
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 1 m, 20 c, 24 fp, 15 mp, 11 kd
          </note>
          <note>
            För res. 4: 19 v
          </note>
          <note>
            Avstod: 68 m
          </note>
          <note>
            Frånvarande: 17 s, 11 m, 7 c, 2 fp, 3 v, 3 mp, 4 kd
          </note>
          <note>
            Mom. 12 (statlig lånegaranti)
          </note>
          <note>
            1. utskottet
          </note>
          <note>
            2. res. 7 (v)
          </note>
          <note>
            Votering:
          </note>
          <note>
            213 för utskottet
          </note>
          <note>
            20 för res. 7
          </note>
          <note>
            69 avstod
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 1 m, 20 c, 24 fp, 14 mp, 10 kd
          </note>
          <note>
            För res. 7: 19 v, 1 mp
          </note>
          <note>
            Avstod: 69 m
          </note>
          <note>
            Frånvarande: 17 s, 10 m, 7 c, 2 fp, 3 v, 3 mp, 5 kd
          </note>
          <note>
            Mom. 17 (Utbildningsradions förslag om UR-Arena)
          </note>
          <note>
            1. utskottet
          </note>
          <note>
            2. res. 10 (v, mp)
          </note>
          <note>
            Votering:
          </note>
          <note>
            268 för utskottet
          </note>
          <note>
            34 för res. 10
          </note>
          <note>
            1 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 69 m, 20 c, 24 fp, 11 kd
          </note>
          <note>
            För res. 10: 19 v, 15 mp
          </note>
          <note>
            Avstod: 1 m
          </note>
          <note>
            Frånvarande: 17 s, 10 m, 7 c, 2 fp, 3 v, 3 mp, 4 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            FiU17 Förvaltningspolitiska frågor
          </note>
          <note>
            Mom. 1 (användningen av kontokort i staten)
          </note>
          <note>
            1. utskottet
          </note>
          <note>
            2. res. 1 (m, fp, v, mp, kd)
          </note>
          <note>
            Votering:
          </note>
          <note>
            165 för utskottet
          </note>
          <note>
            138 för res. 1
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 1 m, 20 c
          </note>
          <note>
            För res. 1: 69 m, 24 fp, 19 v, 15 mp, 11 kd
          </note>
          <note>
            Frånvarande: 17 s, 10 m, 7 c, 2 fp, 3 v, 3 mp, 4 kd
          </note>
          <note>
            Mom. 2 (servicecheckar)
          </note>
          <note>
            1. utskottet
          </note>
          <note>
            2. res. 2 (fp)
          </note>
          <note>
            Votering:
          </note>
          <note>
            275 för utskottet
          </note>
          <note>
            27 för res. 2
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 67 m, 19 c, 19 v, 15 mp, 11 kd
          </note>
          <note>
            För res. 2: 3 m, 24 fp
          </note>
          <note>
            Frånvarande: 17 s, 10 m, 8 c, 2 fp, 3 v, 3 mp, 4 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om samlad votering
          </note>
          <note>
            På förslag av tredje vice talmannen medgav kammaren att justitieutskottens
            betänkanden JuU11 och
          </note>
          <note>
            JuU12, utrikesutskottets betänkanden UU17, UU18,
          </note>
          <note>
            UU19 och UU20 samt försvarsutskottets betänkande
          </note>
          <note>
            FöU7 fick avgöras i ett sammanhang efter avslutad debatt.
          </note>
          <note>
            5 § Våldsbrott och brottsoffer
          </note>
          <note>
            Föredrogs
          </note>
          <note>
            Justitieutskottets betänkande 1996/97:JuU11
          </note>
          <note>
            Våldsbrott och brottsoffer
          </note>
          <note type="speaker">
            Anf. 82 GUN HELLSVIK (m):
          </note>
          <note>
            Herr talman! Det svenska rättsväsendet och den svenska juristkåren
            har av tradition sett på straffrätten ur ett gärningsmannaperspektiv.
            Om vi ser på juristutbildningen har stor kraft lagts ned på att
            definiera vad som i lagens mening är att betrakta som brott, och
            straffsystemet har under de senaste två århundradena ofta diskuterats
            med utgångspunkt från vad som bäst främjar brottsprevention. Bakom
            detta har naturligtvis legat omsorg om brottsoffer, men brottsoffret
            har inte blivit synligt i debatten. Enligt min mening har vi sent,
            alltför sent, satt brottsoffret i fokus för den kriminalpolitiska
            debatten. Enligt min mening borde även brottsoffret sättas i fokus
            för den straffrättsliga utbildningen av framtidens jurister.
          </note>
          <note>
            Under de senaste tio åren har ett antal reformer genomförts -
            till att börja med främst reformer till följd av att enskilda
            problem blivit tydliga och krävt åtgärder. Först genom proposition
            1993/94:143,
          </note>
          <note>
            Brottsoffren i blickpunkten, kom förslag till åtgärder efter
            en mera systematisk genomgång av brottsoffrets situation med utgångspunkt
            från hur ett brottsoffer upplever den rättsliga processen och
            de problem ett brottsoffer möter efter att ha drabbats av brott.
          </note>
          <note>
            Brottsoffren i blickpunkten byggde bl.a. på många möten med brottsoffer
            och med personer som hade kontakt med brottsoffer. Deras erfarenheter
            och uttalade behov blev inspirationskälla till förslaget.
          </note>
          <note>
            Ett behov som blev uppenbart vid den genomförda inventeringen
            var att åtskilligt arbete för brottsoffer hindrades på grund av
            resursbrist. Ideellt arbete gavs upp då de engagerade inte enbart
            behövde ge av sin tid och sitt engagemang utan också fick bekosta
            lokaler, telefon osv. Intressant tvärvetenskaplig forskning hamnade
            mellan stolar. Inte var det rent samhällsvetenskaplig forskning;
            inte var det medicinsk forskning. Hela tiden hänvisades de som
            sökte forskningsbidrag till någon annans bord.
          </note>
          <note>
            Bl.a. dessa erfarenheter resulterade i inrättandet av
          </note>
          <note>
            Brottsofferfonden, som enligt intentionerna skulle finansieras
            med hjälp av en avgift utdömd av domstol samt ett avdrag på fängelsedömdas
            ersättning. Den senare finansieringskällan fick stark kritik från
            en minoritet i riksdagen. Skälet till kritiken var att de fängelsedömda
            ansågs få behålla alltför litet om de skulle bidra till att stärka
            brottsoffrens ställning.
          </note>
          <note>
            Efter regeringsskiftet 1994 såg den nuvarande regeringen, som
            motsatt sig avdraget, chansen att minska tillflödet till Brottsofferfonden.
            Emellertid hade man tydligen glömt sitt tidigare argument mot
            avdraget. Det som hände var att Brottsofferfonden förlorade ett
            viktigt tillskott, men de fängelsedömda fick inte höjd ersättning.
            Avdraget blev nu i stället en ren besparing för staten.
          </note>
          <note>
            Snart har tre år förflutit sedan propositionens förslag började
            tillämpas. Redan i propositionen aviserades att en utvärdering
            borde göras för att utläsa effekterna och även se vilka ytterligare
            behov av stöd för brottsoffer som kunde föreligga. På grundval
            av bl.a.
          </note>
          <note>
            en moderat motion uttalade riksdagen förra året att en uppföljning
            skulle genomföras, och regeringen har till följd av riksdagens
            tillkännagivande också initierat en sådan.
          </note>
          <note>
            Åtskilliga av de motioner som behandlas i det nu aktuella betänkandet
            tar upp just sådana frågor som är föremål för utvärdering och
            prövning av den pågående utredningen. Av detta skäl har vi moderater
            ställt oss bakom majoritetsförslagen i dessa delar. Vi menar att
            vi skall fortsätta på den inslagna vägen, inte återgå till 80-talets
            dellösningar utan försöka att ha den helhetssyn som brottsofferpaketet
            1993/94 syftade till.
          </note>
          <note>
            Flera av de aktuella motionerna tar upp förslag som återfinns
            i Kvinnovåldskommissionens förslag.
          </note>
          <note>
            Vi står bakom majoritetens förslag att avvakta beredningen. Vi
            vill dock redan nu klargöra att även om denna beredning resulterar
            i förslag till förbättringar rörande t.ex. krav på högre prioritering
            av våldsbrott mot kvinnor krävs att det nedrustade rättsväsendet
            får väsentligt högre anslag än i dag om förbättringsförslag skall
            bli någonting annat än pappersprodukter.
          </note>
          <note>
            Centern har i en motion föreslagit att brottsoffer skall kunna
            erhålla hjälp till terapikostnader. Det är ett problem för många
            brottsoffer som har behov av kvalificerat psykologiskt stöd och
            kristerapi att det i dag finns ytterst begränsade möjligheter
            att få ekonomisk hjälp till denna behandling. Därför står vi bakom
            detta förslag.
          </note>
          <note>
            Frågan om information till målsäganden om det egna ärendet är
            av största betydelse. Det är därför viktigt att samtliga yrkeskategorier
            inom rättsväsendet också ger den information som krävs för att
            målsäganden skall kunna ta till vara sin rätt. Enligt vår mening
            bör därför brottsutredarna åläggas att fortlöpande hålla brottsoffren
            informerade om hur utredningen fortskrider. I de fall åtal inte
            väcks bör beskedet om detta till brottsoffret innehålla information
            om dennes möjlighet att begära överprövning. När åtal har väckts
            bör ett personligt möte kunna ske mellan åklagare och målsägande
            på ett tidigt stadium, om målsäganden uttrycker önskemål om detta.
            Det är också viktigt att domstolarna tar väl hand om målsäganden
            i samband med rättegång.
          </note>
          <note>
            Vår uppfattning är att det är väsentligt att detta beaktas i
            det pågående översynsarbetet. Vi föreslår att riksdagen ger regeringen
            detta till känna och yrkar därför bifall till reservation 10.
            Naturligtvis står vi bakom även våra övriga reservationer, men
            för tids vinnande nöjer vi oss med att yrka bifall till reservation
            10.
          </note>
          <note type="speaker">
            Anf. 83 INGBRITT IRHAMMAR (c):
          </note>
          <note>
            Herr talman! Våldet breder ut sig. Det kryper ned i åldrarna
            och blir allt brutalare. Någon entydig förklaring till denna utveckling
            finns i dag inte. Några skäl till våldsutvecklingen anses vara
            arbetslöshet, segregation och brist på fasta normer och etisk
            fostran, men självklart brukar också ökat utbud av alkohol och
            narkotika, ökat vapeninnehav och underhållningsvåldet i massmedierna
            anges som orsaker. Men det saknas en samlad kunskap som kan få
            oss att förstå varför våldsbrotten förändras och berör så många
            grupper i samhället.
          </note>
          <note>
            Kampen mot våldet måste vara allas angelägenhet.
          </note>
          <note>
            Det är bakgrunden till att vi i Centern anser att en kommission
            bör tillsättas och få i uppdrag att diskutera de olika åtgärder
            som kan behöva vidtas för att på bred front kunna bekämpa de tilltagande
            våldstendenserna i samhället. Arbetet i denna kommission måste
            särskilt belysa det manliga våldet och det faktum att männen står
            för huvuddelen av våldet. Kommissionens arbete bör också inriktas
            på att bli ett slags rådslag med hela svenska folket mot våldet.
            Kommissionen bör kunna föreslå åtgärder som kan utvecklas särskilt
            på det lokala planet och mobilisera samarbete med olika grupper
            i samhället, bl.a. folkrörelser. Detta påtalar vi i reservation
            1, som vi har gemensam med
          </note>
          <note>
            Folkpartiet.
          </note>
          <note>
            I reservation 3 framhålls att våld mot kvinnor har förekommit
            i alla tider och att det dessvärre fortfarande är vanligt förekommande
            i vårt samhälle. En stor del av de kvinnor som blir misshandlade
            lever tillsammans med den man som misshandlar. Det faktum att
            våldet utövas inom familjen gör att dessa brott inte kommer till
            myndigheternas kännedom i samma utsträckning som annan våldsbrottslighet.
            Motionsvägen har vi från Centerns sida år efter år krävt ytterligare
            insatser för att motverka våldet mot kvinnor.
          </note>
          <note>
            Vissa motionskrav, faktiskt ganska många, har blivit tillgodosedda
            under årens lopp, men vi menar att fler insatser krävs. Detta
            berörs också i Kvinnovåldskommissionens betänkande, som innehåller
            olika förslag till nya insatser.
          </note>
          <note>
            Det är därför viktigt att denna kommissions förslag nu läggs
            fram och får övervägas och att riksdagen snarast ges möjlighet
            att ta ställning till dessa förslag.
          </note>
          <note>
            Jag vill här peka på några av de frågor som jag anser vara särskilt
            angelägna att ta upp till behandling och som vi i Centern har
            motionerat om.
          </note>
          <note>
            För att kunna avgöra vilka åtgärder som bör vidtas mot våldet
            mot kvinnor krävs ökad kunskap om brottslighetens nivå, struktur
            och utveckling. Statistiken över anmälda brott och uppgifter om
            hur brott mot kvinnor hanteras inom rättsväsendet utgör viktiga
            källor till sådan kunskap. Av kriminalstatistiken går det emellertid
            inte att i dag utläsa om det anmälda våldet ägt rum mellan två
            män eller om t.ex. det våld mot kvinnor som anmäls till polisen
            utövats av män som dessa kvinnor lever eller har levt tillsammans
            med. Det går därför inte i dag att utifrån statistiken uttala
            sig om nivå eller utveckling vad gäller våld mot kvinnor i nära
            relationer utan att göra specialundersökningar. Kriminalstatistikens
            utformning bör därför ändras. En ökad könsuppdelning av statistiken
            krävs, liksom information om skadestånd och frihetsberövande vid
            brott som avser våld mot kvinnor. Just kravet om ökad könsuppdelning
            av statistiken över våld mot kvinnor har faktiskt krävts i en
            sjupartimotion till riksdagen under detta riksdagsår.
          </note>
          <note>
            En brottsofferundersökning avseende våld mot kvinnor bör också
            genomföras för att öka kunskaperna ytterligare. Kvinnojourerna
            och kvinnoforskningen såväl i Sverige som utomlands har också
            bidragit till ökade kunskaper om våld mot kvinnor. Det gäller
            inte minst frågor om makt och inflytande som konfliktorsak mellan
            män och kvinnor.
          </note>
          <note>
            En kartläggning bör också göras av sambandet mellan förekomsten
            av våldspornografi och våldsbrott mot kvinnor. Frågan hur kvinnor
            som utsätts för våld bemöts av myndigheterna inom bl.a. rättsväsendet
            är av central betydelse. Här krävs bättre rutiner och kortare
            handläggningstider, liksom att riktlinjer för domstolarnas handläggning
            av ärenden om våld och andra övergrepp mot kvinnor utvecklas närmare
            i policydokument. På sätt som Kvinnovåldskommissionen föreslagit
            anser jag vidare att domstolsverket bör utforma en lämplig fortbildning
            för domstolspersonal i frågor som gäller våld mot kvinnor.
          </note>
          <note>
            Vad gäller polisens arbetsmetoder föreligger ett behov av datoriserat
            informationssystem som gör det möjligt för polisen att snabbt
            identifiera om det är fråga om upprepat våld och följa upp sådana
            fall på ett effektivt sätt. Detta har vi motionerat om förr från
          </note>
          <note>
            Centerns sida. Än så länge har det inte blivit genomfört. Det
            är skälet till att vi upprepar kravet. Det är faktiskt så att
            polisen ofta får rycka ut på grund av t.ex. lägenhetsbråk utan
            att ha kännedom om att andra polismän har varit i samma lägenhet
            vid tidigare tillfällen i samma ärende. Ett datoriserat system
            med bakgrundsinformation om tidigare ingripanden m.m.
          </note>
          <note>
            skulle självklart underlätta för polisen att vidta relevanta
            åtgärder.
          </note>
          <note>
            Jag vill också ta upp frågan vilket skydd polisen bör kunna erbjuda
            kvinnor som har utsatts för våld.
          </note>
          <note>
            Enligt min mening bör sådana åtgärder som trygghetspaket och
            livvaktsskydd nu kompletteras med s.k.
          </note>
          <note>
            punktbevakning av gärningsmän, dvs. att polisen särskilt bevakar
            och kontrollerar de gärningsmän som hotar eller förföljer sina
            offer.
          </note>
          <note>
            I reservation 6 påtalas att könshandeln åter har ökat. För att
            förhindra en sådan utveckling måste forskning, information och
            uppföljande verksamhet fortsätta och intensifieras. Men det räcker
            inte att försöka informera bort könshandeln. Det har vi gjort
            länge, utan resultat. En kriminalisering av könsköparna är också
            en viktig signal från politiskt håll att prostitution är någonting
            som inte accepteras i vårt samhälle. Det betyder inte att jag
            tror att det går att lagstifta bort prostitutionen. Det krävs
            flera andra åtgärder, särskilt sociala insatser, men också insatser
            mot drogmissbruk måste erbjudas. I den här reservationen menar
            vi att regeringen bör återkomma till riksdagen med ett lagförslag.
          </note>
          <note>
            Reservation 7 handlar om oetisk kontaktförmedling. Det är en
            verksamhet som kan sägas gå ut på att importera kvinnor till Sverige.
            Det kan vara djupt oetiskt och kränkande för de inblandade parterna.
            Den som i vinningssyfte ägnar sig åt sådan verksamhet och på ett
            cyniskt sätt utnyttjar inte bara kvinnors önskan om ett bättre
            liv utan också mäns kontaktbehov och osäkerhet bör på något sätt
            utsättas för sanktioner från samhällets sida. Enligt min mening
            ger inte de nu tillämpliga bestämmelserna i brottsbalken tillräckligt
            utrymme för att komma åt denna typ av förmedling av kontakter.
            Härför behövs ett regeringsförslag med mer effektiva sanktioner.
          </note>
          <note>
            I samband med kommunistdiktaturernas fall och utvecklingen av
            marknadsekonomier har olika sociala problem uppstått i Östersjöområdet.
            Förutom den organiserade brottsligheten har sexhandel med barn
            och prostitution ökat kraftigt under senare år. Centerpartiet
            ser mycket allvarligt på denna utveckling och anser att regeringen
            bör verka för att en särskild aktionsgrupp tillsätts inom Östersjörådet
            med uppgift att analysera problemen och föreslå lämpliga åtgärder.
          </note>
          <note>
            Enskilda organisationer med engagemang i kvinnofrågor och frågor
            om barns rättigheter bör involveras i aktionsgruppens arbete.
            Detta påpekar vi i reservation
          </note>
          <note>
            9.
          </note>
          <note>
            Herr talman! Brottsofferfrågorna måste ställas i centrum. Genom
            resultatet av Brottsofferutredningens arbete kommer förhoppningsvis
            ytterligare förbättringar att kunna genomföras på området. Jag
            vill peka på några åtgärder som jag anser vara särskilt angelägna
            att vidta. Enligt Centerns mening föreligger det ett behov av
            att kunna förorda ett målsägandebiträde även vid tredjemansskada,
            t.ex. då de efterlevande till någon som bragts om livet åsamkats
            personskada som gett medicinska effekter. De anhöriga har många
            gånger svårt att föra sin egen talan och vågar inte anlita en
            advokat utan att särskilt veta att de själva slipper att stå för
            kostnaderna. Lagstiftningen bör därför ses över så att målsägandebiträde
            kan förordas även vid tredjemansskada.
          </note>
          <note>
            Oftast är det polisen som först kommer i kontakt med brottsoffret.
            Det är därför viktigt att polisen vid första kontakten ägnar offret
            tid, omsorg och intresse.
          </note>
          <note>
            Utbildnings- och fortbildningsinsatser och goda rutiner inom
            polisen är viktiga för att ytterligare förbättra hjälpen till
            brottsoffren. Informationen till brottsoffren är också viktig.
          </note>
          <note>
            Samarbetet mellan polis och brottsofferjourer fungerar bra på
            sina håll men behöver utvecklas.
          </note>
          <note>
            Brottsoffret bör vid anmälningstillfället bl.a. informeras av
            polismyndigheten om brottsofferjourernas arbete och brottsoffrens
            rättigheter vad gäller stöd och hjälp av samhället. De brottsoffer
            som så önskar bör också kunna bli kontaktade eller få besök av
            polis en kort tid efter brottet. Samtliga polisdistrikt har väl
            utarbetade rutiner för hur stöd och information till brottsoffer
            sker. Ett personligt möte på ett tidigt stadium mellan åklagaren,
            brottsoffret och målsäganden bör kunna ske när målsäganden har
            uttryckt önskemål om detta. Åklagaren kan då lämna målsäganden
            information om handläggningen av ärendet. När åklagaren t.ex.
            beslutar att ett brott inte kan bestyrkas bör åklagaren beskriva
            skälet till detta beslut om målsäganden så önskar för att kunna
            skapa förståelse för detta. Det är också viktigt att domstolarna
            tar väl hand om målsäganden i samband med rättegång. Här har vi
            från Centerns sida föreslagit ett särskilt handlingsprogram vid
            varje domstol. Bl.a. bör ett särskilt väntrum kunna erbjudas.
          </note>
          <note>
            Lagen om besöksförbud är ett viktigt skydd för kvinnor som hotas
            av förföljelser och trakasseras.
          </note>
          <note>
            Enligt Centerpartiets mening vore det intressant att närmare
            studera det system som tillämpas i Irland och som innebär att
            det är den misshandlande, alltså oftast mannen, som kan få besöksförbud
            i sitt eget hem. I
          </note>
          <note>
            avvaktan på beslut om vem som skall få rätt att bo kvar i det
            gemensamma hemmet bör den misshandlade kvinnan ha rätt till detta.
            Vi tycker att införandet av ett sådant system bör utredas.
          </note>
          <note>
            I reservation 15 talas om förskottering av skadestånden. För
            att brottsoffren skall garanteras sitt utdömda skadestånd - det
            kan ofta ta lång tid att över huvud taget få utdömt ett sådant
            - tycker vi att staten inom rimlig tid skall gå in och förskottera
            de utdömda lagakraftvunna skadestånden i de fall där gärningsmannen
            inte betalar. Sedan får det bli statens uppgift att fortsätta
            att driva skadeståndskravet gentemot gärningsmannen. Detta vore
            det bästa sättet att garantera brottsoffren att få sina utdömda
            skadestånd. Vi vet att det har skett förbättringar på det här
            området, att kraven omgående skickas över till kronofogdemyndigheten
            i dag. Men offren får många gånger ändå vänta långa tider på att
            få sitt skadestånd. I Norge har man infört ett system där staten
            går in och förskotterar skadeståndet. Vi tycker att man skall
            studera detta.
          </note>
          <note>
            Reservation 16 handlar om terapikostnader för brottsoffer. Eftersom
            Gun Hellsvik har utvecklat kraven i den reservationen skall jag
            inte närmare gå in på dessa.
          </note>
          <note>
            Med det anförda vill jag yrka bifall till reservation
          </note>
          <note>
            3 och 11 även om jag självfallet står bakom samtliga centerreservationer.
          </note>
          <note type="speaker">
            Anf. 84 SIW PERSSON (fp):
          </note>
          <note>
            Herr talman! Våldsstatistiken från 1994 visar att antalet fall
            av våld som krävde läkare var 45 000.
          </note>
          <note>
            Antalet fall av våld med synlig kroppsskada var
          </note>
          <note>
            120 000. Antalet fall av våld utan synlig kroppsskada var också
            120 000. Antalet fall av begränsat våld mot kroppen var 235 000
            och av hot om våld var så många som 310 000. Av dessa fall användes
            kniv i
          </note>
          <note>
            80 000 fall, skjutvapen i 20 000 fall och annat tillhygge i 110
            000 fall. I 50 % av fallen kände offret och gärningsmannen varandra.
            25 % av alla hushåll i
          </note>
          <note>
            Sverige utsattes för stöld eller skadegörelse. Var tionde ungdom
            bär kniv för att skydda sig.
          </note>
          <note>
            Mer än 90 % av allt våld som över huvud taget utövas, utövas
            av män. Men säger man rent ut att det är män som begår våldsbrott
            blir många män kränkta och tolkar det som mansfientlighet. Och
            trots att krig till 99 % förs av män skriver man sällan att det
            är serbiska eller kroatiska män som anfaller.
          </note>
          <note>
            Våld är tyvärr manligt. Men så har det inte alltid varit, och
            det behöver inte heller förbli så. Man måste också skilja mannen
            och manligheten från mansrollen och manssamhället.
          </note>
          <note>
            Det är bara 75 år sedan som svenska män praktiskt taget ostraffat
            kunde misshandla sina hustrur. För inte så längesedan slog högsta
            domstolen i Italien fast att det inte är brottsligt att slå sin
            fru, bara man inte gör det för ofta.
          </note>
          <note>
            Av de våldsbrott som begås utförs ca 90 % av män, och det är
            en tragedi i sig. Man kan då fråga sig:
          </note>
          <note>
            Varför är det så här? Jag och många med mig tror att många av
            dessa problem har uppkommit därför att det i dag råder brist på
            tillit, det är ett samhällsproblem.
          </note>
          <note>
            Det egna samvetet som personlig känsla - mognaden för att bli
            en någorlunda rättskaffens människa -
          </note>
          <note>
            måste vi satsa oerhört mycket mera på. Om det är någonting som
            vi lider brist på i vårt samhälle så är det tillit.
          </note>
          <note>
            Det finns några som har sagt att på folkhälsans och sjukdomarnas
            område ser vi nu en ny epok randas. Med många obesvarade frågor
            på hjärtat är vi alla på väg in i vad man kan kalla tillitohälsans
            epok.
          </note>
          <note>
            Början av detta århundrade präglades av fattigsjukdomar som kolera,
            lungsot och skjörbjugg. I dag har vi vällevnadssjukdomar som hjärt-
            och kärlsjukdomar, magsår, karies och allt vad det nu kan vara.
          </note>
          <note>
            Men framför oss ser vi nu ett tredje slags vårdsamhälle befolkat
            av människor som framför allt lider brist på tillit. Det rör sig
            inte bara om brist på tillit till sig själva, till sina medmänniskor,
            till vårdapparaten och till samhället, utan tragiskt nog lider
            man brist på tillit när det gäller meningen med livet.
          </note>
          <note>
            Att vi är otrygga i själen kostar pengar, det finns det många
            uppgifter om. En uppgift är att så mycket som 40 % av vårdens
            kostnader kan kanske hänföras till "bristande förmåga att hantera
            livets risker och osäkerheter".
          </note>
          <note>
            Men vad kostar då inte tillitsbristen på brottslighetens område?
          </note>
          <note>
            Människor med tillitsbrist kan uttrycka sin oro bl.a. genom "misshandel
            och förstörelse". Sjukdom och kriminalitet vävs samman, nu precis
            som det har gjort i alla tider. Men mönstren är delvis nya och
            priset är högt.
          </note>
          <note>
            Det är ett stort problem för oss västerlänningar att vi har förlorat
            så mycket av tilliten till oss själva och av tilliten till andra.
            Familjen är för många ett upplöst nätverk. Vi kanske inte finner
            plats i näringslivet. Vi har kanske svårt att kommunicera med
            det stora och starka samhället. Många av oss har t.o.m. tappat
            tron på att finna ett godtagbart svar på de existentiella frågorna
            i livet. Det är alldeles för många ungdomar i dag som ställer
            sig frågan: Varför finns just jag här på jorden?
          </note>
          <note>
            Bristen på tillit har funnits i alla tider. Förr i tiden var
            härskarna ännu hårdare, livsbetingelserna grymmare och frågorna
            om sjukdomar och rättvisa var ännu svårare att finna svar på.
            Vi skall komma ihåg att meningslöst våld fanns också i bondesamhället.
          </note>
          <note>
            Att tillitsbristen nu aktualiseras som det allt överskuggande
            problemet kan bl.a. förklaras med den behovshierarki som Maslow
            har konstruerat. Det var en forskare som menade att ju fler grundläggande
            behov som vi har fått tillgodosedda - mat, husrum, fysisk hälsa
            - desto mer fokuseras behoven på subtila frågor.
          </note>
          <note>
            Därmed inte sagt att de existentiella problemen är några lyxproblem.
            Mycket tyder på att dessa problem i dag har blivit mer smärtsamma
            att leva med i absolut mening. För den ensamma, den nyfattiga
            och den bortrationaliserade kan lidandet vara nog så påtagligt.
          </note>
          <note>
            Vi måste komma ihåg att känslan av mening med livet byggs upp
            genom att man upplever sig ha tre grundläggande saker, nämligen
            tillhörighet, resurser och uppgifter. Mellan dessa faktorer är
            det inte plustecken utan det är multiplikationstecken. Om man
            har noll känsla av tillhörighet, då blir det noll hela vägen.
          </note>
          <note>
            Det finns en forskare som heter Leonard Berkowitz. Han ger en
            bild för att förklara våldsbeteendet, som vi har svårt att förstå.
            Det handlar om det negativa nätverket av onda minnen eller - som
            han uttrycker det - livets samlade kränkningar.
          </note>
          <note>
            Leonard Berkowitz säger: Man kan se varje ont minne som en svart
            klump i magen - det onda från sorgen från pappas slag, från förödmjukelser,
            kränkningar och nederlag hemma, i skolan och på andra ställen.
            Alla svarta klumpar har förbindelse med varandra. Om man då har
            lagt locket på och inte bearbetat de onda minnena kan en ny förödmjukelse
            bli den tändande gnistan som går rakt ned i nätverket och orsakar
            vulkanutbrott.
          </note>
          <note>
            När man har undersökt det rasistiska våldet i Europa har man
            funnit att de som knivstuckit flyktingar, de som bränt ned moskéer
            eller kastat brandbomber mot förläggningar har obearbetade, svåra
            erfarenheter och dessutom en ganska miserabel vardag. Då räcker
            det med litet sprit och vacklande samhällsnormer för att aggressiviteten
            skall bryta fram.
          </note>
          <note>
            Det hjälper inte hur mycket pengar vi än ger åt polis, åklagare,
            domstolar och kriminalvård. När det har gått så här långt är det
            för sent. Självfallet skall dessa ha resurser, men vi måste se
            till att arbeta förebyggande. Vi måste börja tänka lika mycket
            här som när det gäller sjukvården. God sjukvård och goda läkare
            är viktigt, men vi kan inte den vägen lösa problemen utan vi måste
            jobba förebyggande.
          </note>
          <note>
            Det är så oerhört viktigt att komma ihåg att nyrekryteringen
            till brottsliga livsstilar sker i unga år, ofta redan i 10-12-årsåldern.
            Vi kan inte bara prata om att vi skall vidta åtgärder, utan vi
            måste verkligen se till att åtgärderna också sätts in för våra
            ungdomar.
          </note>
          <note>
            Familj, barnomsorg och skola är därför viktiga för att tidigt
            identifiera och förhindra barn att börja med brottslig verksamhet.
            Det är viktigt att peka på varje individs ansvar för sina handlingar
            och på att man alltid skall respektera andra människor. Uppväxtens
            roll kan aldrig nog understrykas.
          </note>
          <note>
            Herr talman! Jag skall avsluta med att säga något om de motioner
            som vi har skrivit under allmänna motionstiden. Jag vill bara
            kort meddela att Eva Flyborg m.fl. har skrivit om hur man skall
            göra för att förbättra säkerheten för kvinnor. Denna motion står
            vi bakom. Vi folkpartister har också skrivit att vi tycker att
            man skall inrätta en våldskommission som påtagligt skall visa
            på olika åtgärdsförslag.
          </note>
          <note>
            Med anledning av att vi har lovat att hålla igen på yrkanden
            av reservationer här i kammaren, skall jag nöja mig med att yrka
            bifall till reservation 1.
          </note>
          <note type="speaker">
            Anf. 85 ALICE ÅSTRÖM (v):
          </note>
          <note>
            Herr talman! Vi skall nu behandla en mängd motioner från allmänna
            motionstiden som rör våldsbrott och brottsofferfrågor. Dessa frågor
            är oerhört viktiga.
          </note>
          <note>
            En grundläggande fråga i samhället är hur man klarar av att ta
            itu med just dessa problem.
          </note>
          <note>
            Det finns i dag i samhället oerhört mycket våld och också ett
            ökande våld. Precis som föregående talare sade måste man i det
            grundläggande och förebyggande arbetet möta våldet genom att komma
            till rätta med våldets orsaker. Men vi måste också kunna ta itu
            med våldet när våldet har uppkommit.
          </note>
          <note>
            I betänkandet finns det reservationer som handlar om just våldet
            mot kvinnor. Vi står här i världens mest jämställda riksdag. Vi
            är en mängd kvinnor som tillsammans har kunnat driva på och lyfta
            fram frågor om våld mot kvinnor. Vi ser att våld mot kvinnor är
            ett problem som finns i strukturen. Det är ett djupgående problem.
            I många länder ses våld mot kvinnor fortfarande inte som något
            brott.
          </note>
          <note>
            När det gäller våld mot kvinnor har vi kommit ganska långt här
            i Sverige, men det finns fortfarande väldigt mycket att göra.
            I denna fråga är vi helt överens här i riksdagen. Det har tillsatts
            en kvinnovåldskommission som har arbetat med dessa frågor över
            ett mycket brett spektrum. Kommissionen har lyft fram frågorna
            om våld mot kvinnor - åtgärder och förslag som inte bara handlar
            om lagstiftning utan också om utbildning och åtgärder på en mängd
            olika områden.
          </note>
          <note>
            Det finns en del reservationer i betänkandet utifrån motioner
            under allmänna motionstiden som lyfter fram en del av de förslag
            som kvinnovåldskommissionen har lagt fram. Förslagen bearbetas
            nu av regeringen och kommer att föreläggas riksdagen under hösten.
            Jag måste ändå säga att jag beklagar att vi i dag behöver ha reservationer
            på detta område, att vi i denna kammare skall behöva ställa förslag
            mot varandra och rösta om dem, när vi inte har den helhetsbild
            som hela kvinnovåldskommissionens förslag har.
          </note>
          <note>
            Jag har litet svårt att förstå varför vi skall lyfta ut vissa
            frågor och säga att vi skall snabbehandla dem här. Jag har svårt
            att förstå varför vi skall ställa förslagen mot varandra, när
            vi, Sveriges mest jämställda parlament, gemensamt på bred front
            borde kunna lyfta fram frågorna och få ett samlat grepp på hur
            vi skall komma till rätta med våldet mot kvinnor. Det borde vi
            göra i stället för att se frågorna som partitaktiska eller frågor
            som vi skall rösta om och väga fram och tillbaka just i dag.
          </note>
          <note>
            Vänsterpartiet kommer därför att avstå från att rösta vid omröstningarna
            om de reservationer som rör kvinnovåldskommissionens förslag.
            Det gör vi inte för att vi är fega, inte vill ta ställning eller
            inte håller med, utan just för att vi vill ta ställning till helheten.
          </note>
          <note>
            Vi vill inte i dag rösta emot ett förslag som vi vet att vi kommer
            att stödja och som vi stöder i sak. Jag hade önskat att vi hade
            kunnat ha ett gemensamt betänkande där vi lyfte fram att vi faktiskt
            är överens i dessa frågor, där vi hade lyft fram enigheten och
            sagt att till hösten när förslaget kommer, kommer vi att gemensamt
            kunna fatta beslut i dessa frågor.
          </note>
          <note>
            När det gäller de övriga motionerna, herr talman, vill jag lyfta
            fram frågan om prostitution. Här finns också en utredning som
            håller på att behandlas och beredas i regeringen. Men detta är
            en utredning som har legat väldigt länge och som har pekat på
            att man borde kriminalisera både köparen av sexuella tjänster
            och den som säljer sexuella tjänster. Därför ansåg jag att det
            var viktigt att i detta betänkande peka på att det just är köparen
            av sexuella tjänster som bör kriminaliseras. Med detta yrkar jag
            bifall till reservation 6.
          </note>
          <note>
            Vidare innehåller betänkandet frågor om brottsoffer. Herr talman!
            Jag önskar att vi nu kunde gå vidare i debatten om brottsofferfrågor.
            Det är ett faktum att vi tidigare inte har sett brottsoffren.
            Att människor som har farit illa och blivit utsatta för brott
            inte har fått det stöd och den hjälp av samhället som de faktiskt
            har haft rätt att kräva är någonting som vi faktiskt bör skämmas
            för.
          </note>
          <note>
            Vi har under en period haft en debatt där grupperna brottsoffer
            och brottslingar har ställts mot varandra. Om man velat genomdriva
            reformer, förändringar och förbättringar för brottslingar, har
            detta uppfattats som att det skulle stå i motsatsförhållande till
            brottsoffrens situation. Det har blivit en politisk debatt där
            dessa två grupper ställts mot varandra.
          </note>
          <note>
            Herr talman! Jag anser att det i dag är dags att gå vidare i
            denna debatt. Vi behöver göra en mängd insatser när det gäller
            brottslingarna. Vi behöver göra en mängd förändringar när det
            gäller fängelsestraffet och innehållet i fängelsestraffet. Vi
            behöver göra insatser för att förändra deras tillvaro, ge dem
            ett drägligt liv och möjligheterna till ett liv utanför kriminalitet.
            Samtidigt måste vi med lika stor kraft kunna driva frågan att
            människor som varit utsatta för brott skall kunna få det stöd
            och den hjälp de behöver.
          </note>
          <note>
            Utskottet gjorde för ett år sedan ett tillkännagivande om en
            utredning som skulle ge ett samlat grepp om den lagstiftning som
            har skett under de senaste åren, de insatser som görs i övrigt,
            var det fortfarande finns brister, vad som behöver lyftas fram,
            vilken ytterligare lagstiftning som behövs och vad det behövs
            för förändringar när det gäller utbildningen på detta område.
            Utredningen kommer att ta ett samlat grepp i frågan. Jag hoppas
            att vi här i riksdagen gemensamt skall kunna lyfta fram brottsoffrens
            situation och förbättra deras möjligheter att få en upprättelse
            efter brott. Men i det här fallet avvaktar vi i Vänsterpartiet
            den utredning som pågår för att kunna få detta samlade grepp.
            Men jag känner stor sympati för många av de reservationer från
            både moderaterna och centerpartiet som gäller brottsofferfrågor.
          </note>
          <note>
            Men det finns en brottsofferfråga, herr talman, som inte behandlas
            tillräckligt mycket i översynen och inte heller i kvinnovåldskommissionens
            förslag.
          </note>
          <note>
            Det handlar om frågan om lagen om besöksförbud. I
          </note>
          <note>
            dag efterlevs oftast besöksförbud i samband med att kvinnor blivit
            trakasserade och misshandlade. Men när besöksförbudet inte efterlevs
            är det kvinnan som får leva i en utsatt situation. Hon är alltid
            den som måste fly och alltid den som får sin rörelsefrihet begränsad.
          </note>
          <note>
            Vi i Vänsterpartiet anser inte att lagen om besöksförbud är tillräckligt
            effektiv i dag i vissa fall. Det är viktigt att poängtera att
            den i många fall fungerar mycket bra, men man behöver också se
            över detta och göra en utredning där man tittar på att det i vissa
            fall måste vara förövarens frihet som skall begränsas, och inte
            offrets. Det gäller när förövaren inte följer de besöksförbud
            som finns. Därmed vill jag också yrka bifall till reservation
            13.
          </note>
          <note>
            Herr talman! Innan jag avslutar, jag ser att jag har ett par
            sekunder kvar, vill jag också ta upp frågan om terapikostnader
            för brottsoffer. Det tas upp i reservation 16. Jag är helt överens
            i sak om att det är viktigt att man får möjligheter till kvalificerat
            psykologiskt stöd och kristerapi. Vi i Vänsterpartiet ser dock
            det här som en helhet. Vi driver frågan att psykoterapi och andra
            terapiformer skall kunna ingå i den vanliga sjukvårdens resurser.
            Man skall kunna få terapi, också långvarig terapi, vid krissituationer.
            En sådan förändring och ett sådant förslag skulle också gynna
            brottsoffer. Därför har jag valt att inte stödja just denna reservation.
          </note>
          <note type="speaker">
            Anf. 86 INGRBRITT IRHAMMAR (c) replik:
          </note>
          <note>
            Herr talman! Alice Åström beklagar att det finns reservationer
            i det här betänkandet. Hon efterlyser en helhetssyn i ett enda
            grepp som skall komma från regeringen. Men återigen: Hur skall
            regeringen veta vad vi här i riksdagen tycker om olika enskilda
            förslag om vi bara avstår från att tycka och hänvisar till att
            det pågår beredningar? Jag är övertygad om att vi inte alls är
            överens i alla detaljer när det sedan kommer ett förslag från
            regeringen. Regeringen har inga signaler alls härifrån riksdagen
            om vad partierna tycker i enskilda frågor.
          </note>
          <note>
            Låt mig bara ta det här med ett datoriserat informationssystem,
            något som jag anser att polisen skall ha t.ex. i samband med utryckningar
            vid kvinnovåld i hemmen. Detta har varit uppe till debatt och
            diskussion tidigare här i kammaren. Vid de tillfällena, långt
            innan det var beslutat om någon kvinnovåldsutredning och kommission,
            och långt innan det var beslutat om en brottsofferutredning, var
            det bara ett par partier som ställde sig bakom. Hur skall regeringen
            få veta om nu ytterligare partier har ställt sig bakom dessa krav
            om vi aldrig uttalar ett sådant stöd i riksdagen?
          </note>
          <note>
            Det är det jag tycker är synd i de här behandlingarna.
          </note>
          <note>
            Vi står fullständigt nollställda inför de här kraven och avvaktar
            bara.
          </note>
          <note>
            Jag tycker, efter att ha jobbat med olika förslag till förbättringar
            för kvinnor som utsätts för våld och för andra brottsoffer i samhället,
            att detta är en pågående process. Det är inte så att det kommer
            ett förslag och sedan är allt frid och fröjd för tio tjugo år
            framåt -
          </note>
          <note>
            inte ens för två år framåt. Det sker ständigt en utveckling i
            olika länder. Även om det nu kommer ett nytt paket om ett år eller
            ett halvår, låt oss hoppas att det kommer väldigt snabbt, så kommer
            det att om ett år därefter ha kommit fram nya idéer som gör att
            processen pågår. Därför kan jag inte förstå varför vi inte ständigt
            tar de små steg vi kan och talar i de frågor som berör detta.
          </note>
          <note type="speaker">
            Anf. 87 ALICE ÅSTRÖM (v) replik:
          </note>
          <note>
            Herr talman! Jag är helt överens med Ingbritt Irhammar om att
            det är viktigt att vi talar om de här sakerna, och lyfter upp
            dem. Det kommer hela tiden nya frågor. Vi hade kunnat ha en mycket
            bra debatt om de här frågorna, och talat och uttryckt oss tydligt,
            utan att vi i dagsläget hade behövt ställa reservationerna mot
            varandra. Jag anser egentligen att de här motionerna, när nu Kvinnovåldskomissionens
            förslag ligger framme, och vi vet när det skall komma till riksdagen,
            skulle behandlas i samband med detta.
          </note>
          <note>
            Bara för att man inte reserverar sig och ställer de här förslagen
            mot varandra, innebär ju inte det att man inte behöver yttra sig
            eller uttrycka vad man tycker.
          </note>
          <note>
            Jag vill ställa en fråga till Ingbritt Irhammar. Är
          </note>
          <note>
            Irhammar verkligen beredd att säga t.ex. att de förslag som Siw
            Persson från Folkpartiet har i sin reservation inte är värda att
            stödja? Dessa reservationer kommer ju i realiteten att ställas
            mot varandra. Man kommer att få ta ställning och avslå den ena
            eller den andra.
          </note>
          <note>
            Jag anser att vi hade kunnat ha denna debatt, och att vi gemensamt
            hade kunnat ta ställning. Vi hade också kunnat ha ett betänkande
            där vi väldigt tydligt hade poängterat och lyft fram de här frågorna.
            Men när man behandlar frågan på det här sättet, blir det en partipolitisk
            konflikt. Det blir en votering här i kammaren, något som jag anser
            vara olyckligt i dagsläget.
          </note>
          <note type="speaker">
            Anf. 88 INGBRITT IRHAMMAR (c) replik:
          </note>
          <note>
            Herr talman! Först vill jag säga att jag mycket väl skulle kunna
            ställa mig bakom Folkpartiets reservationer, men det behöver jag
            inte. I mina reservationer täcker jag in deras påtalanden förutom
            att jag har ytterligare synpunkter på vad jag tycker skall ingå
            i det lagförslag som regeringen lägger fram till riksdagen.
          </note>
          <note>
            Jag skall nämna ett annat ärende som är uppe här.
          </note>
          <note>
            Jag har i min reservation sagt att jag tycker att det är oerhört
            viktigt att en brottsofferundersökning avseende våld mot kvinnor
            genomförs. Den borde ju ha genomförts nu, i avvaktan på vilket
            förslag regeringen skall lägga fram sedan. Då hade man haft ytterligare
            underlag. Det är vad jag menar. Det är olyckligt att avvakta i
            alla dessa frågor till dess att det kommer ett klumpförslag som
            ändå aldrig blir heltäckande.
          </note>
          <note type="speaker">
            Anf. 89 ALICE ÅSTRÖM (v) replik:
          </note>
          <note>
            Herr talman! Jag förstår att Ingbritt Irhammar och jag inte är
            överens om hur man borde ha behandlat det här. Därför har vi den
            här diskussionen. Jag vill kommentera det Ingbritt Irhammar lyfter
            fram sist, att man hade kunnat ta fram ett ännu bättre underlag
            beträffande det vi skall ta ställning till i framtiden. Jag hade
            föredragit om det hade kunnat lyftas fram som en enskild punkt
            där vi hade kunnat komma överens om att det hade varit bra.
          </note>
          <note>
            Som sagt var, herr talman, kan jag konstatera att vi inte är
            överens om hur man borde göra. Även om vi har den här debatten,
            och även om jag har kritiserat det jag anser vara ett olyckligt
            sätt att handskas med det här, delar jag Ingbritt Irhammars åsikter
            i reservationerna. Just därför kommer vi att välja att avstå från
            att rösta. Jag tycker inte att jag vill avslå i dessa frågor,
            men jag anser att vi hade kunnat göra det här på ett bättre sätt.
          </note>
          <note type="speaker">
            Anf. 90 KIA ANDREASSON (mp):
          </note>
          <note>
            Herr talman! Ni som sitter på läktaren! Det diskussionen handlade
            om sist är ju ett dilemma. Samtidigt som vi behandlar motioner
            från allmänna motionstiden som bl.a. handlar om så viktiga frågor
            som mäns våld mot kvinnor och om brottsoffrens situation, något
            som det enligt Miljöpartiet är mycket viktigt att prioritera,
            pågår utredningar om dessa problem. Det faktum att en utredning
            har satts i gång poängterar ju att frågorna ansetts som mycket
            viktiga i det här sammanhanget. Tyvärr har det i fråga om vissa
            utredningar gått väldigt lång tid. Jag tycker att regeringen borde
            ha handlagt dessa frågor på ett snabbare sätt.
          </note>
          <note>
            Det blev ju ett mycket märkligt förfaringssätt eftersom betänkandet
            hänvisar till dessa utredningar och avslår motionerna trots att
            det är mycket bra förslag som finns i dem.
          </note>
          <note>
            Angående denna diskussion tycker jag att man, om det finns en
            färdig utredning och om man har läst vad den har kommit fram till,
            inte behöver motionera. Då finns ju förslagen i denna utredning.
            Om en utredning pågår, och om man ser att just de frågor som man
            tycker är viktiga finns i direktiven till denna, vet man ju att
            frågorna kommer att tas upp här i kammaren.
          </note>
          <note>
            Det ställningstagandet gjorde jag och Miljöpartiet.
          </note>
          <note>
            Betänkandet Kvinnofrid om våld mot kvinnor -
          </note>
          <note>
            jag tycker att det är så fel att säga "kvinnovåld", för det är
            ju mäns våld mot kvinnor det handlar om -
          </note>
          <note>
            kom i juni 1995. Det var väldigt bra att det kom på sommaren,
            för då hade jag tid att läsa det. Normalt har man ju här i riksdagen
            knappast tid att sätta sig in i utredningar på ett bra sätt.
          </note>
          <note>
            Då fann jag att Miljöpartiets yrkanden när det gällde just våld
            mot kvinnor fanns i betänkandet
          </note>
          <note>
            Kvinnofrid. Vid den allmänna motionstiden funderade jag över
            om jag skulle dra ut vissa saker ur detta betänkande eller om
            jag skulle hänvisa till betänkandet.
          </note>
          <note>
            Då fann jag att det bästa vore att jag hänvisade till betänkandet
            Kvinnofrid. I detta betänkande finns förslag på allt det som jag
            har yrkat på tidigare. Därför har jag i detta betänkande hänvisat
            till betänkandet
          </note>
          <note>
            Kvinnofrid, och jag har skrivit ett eget yttrande. Jag kommer
            då i samma situation som Alice Åström, nämligen att jag inte vill
            säga nej, utan jag kommer vid voteringen av avstå från att rösta
            när det gäller dessa yrkanden. Detsamma tänker jag göra i fråga
            om brottsoffer, eftersom en utredning pågår.
          </note>
          <note>
            Jag håller också med Alice Åström om följande uttalande: Varför
            kan vi inte ena oss i denna fråga?
          </note>
          <note>
            Varför skall vi lyfta fram vissa frågor som vi tycker är mer
            viktiga när vi behöver helhetsperspektivet? Alla som har arbetat
            med det vet att det är viktigt. Vi kan inte bara införa förändringar
            pö om pö när vi har samtliga förslag.
          </note>
          <note>
            Jag tycker alltså att uppgiften för oss kvinnor här i riksdagen
            nu är att se till att regeringen påskyndar framtagandet av en
            proposition. Det sista jag hörde var att propositionen skulle
            komma först till hösten.
          </note>
          <note>
            Vi skall då se till att alla de förslag som finns i betänkandet
            Kvinnofrid också omvandlas till lagförslag i propositionen. På
            det sättet kan vi göra något bra.
          </note>
          <note>
            Detsamma gäller frågan om brottsoffer som är en mycket angelägen
            fråga. Utskottet kom överens om att vi skulle göra denna utvärdering
            av vad som har hänt under de senaste tio åren innan vi lägger
            fram nya förslag, vilket vissa reservationer handlar om. Vi måste
            få denna utvärdering och översyn för att kunna gå vidare. Därför
            väckte jag inte några egna enskilda motioner i detta ärende.
          </note>
          <note>
            Jag vill emellertid yrka bifall till reservation 6 som handlar
            om prostitution. I fråga om prostitution finns det också en utredning,
            men den utredningen kom inte fram till ett resultat som överensstämmer
            med Miljöpartiets tankar. Vi vill att den som köper kvinnor skall
            kriminaliseras därför att det inte är fråga om ett jämställt förhållande
            mellan de prostituerade och kunderna. De prostituerade är helt
            utlämnade till kunden, och det skulle vara mycket svårt för en
            prostituerad att anmäla en misshandel om den prostituerade, enligt
            utredningens förslag, också gör sig skyldig till ett brott. Vi
            tycker att kunden skall kriminaliseras eftersom anonymiteten upphävs.
            Det är då stor risk för upptäckt. Dessa kunder är ju oftast vanliga
            familjeförsörjare och vanliga medborgare som inte tycker om att
            bli upptäckta i detta sammanhang. Bara detta skulle göra att de
            avhöll sig från detta.
          </note>
          <note>
            Det handlar också om det viktiga att sätta upp normer för den
            uppväxande generationen - att det inte är tillåtet för någon som
            har ett sexuellt behov eller problem att utnyttja en annan människa
            på detta sätt.
          </note>
          <note>
            Vi vet genom undersökningar vilket underläge de prostituerade
            kvinnorna befinner sig i och vilka förhållanden de har levt under
            för att hamna i denna situation.
          </note>
          <note>
            Den motion som ligger till grund för reservationen är en flerpartimotion.
            Socialdemokraterna, Centern,
          </note>
          <note>
            Folkpartiet, Vänsterpartiet, Miljöpartiet och Kristdemokraterna
            stod bakom den. Det var mycket viktigt att vi kunde enas om denna
            kvinnofråga, eftersom det är så många kvinnor här i parlamentet.
            Men när jag nu läser reservationen i betänkandet ser jag att det
            bara är Folkpartiet, Vänsterpartiet, Miljöpartiet och Centerpartiet
            som står bakom den. Socialdemokraterna och Kristdemokraterna står
            inte längre bakom detta.
          </note>
          <note>
            Jag bara konstaterar att jag tycker att det är tråkigt men att
            jag hoppas att de socialdemokratiska kvinnorna kommer att rösta
            för reservationen. Vi skulle faktiskt kunna åstadkomma en majoritet.
          </note>
          <note>
            Miljöpartiet har skrivit en motion om besöksförbud. Men eftersom
            jag ingående har redogjort för att utredningen kommer att ta upp
            också denna fråga kommer jag inte att yrka bifall till denna reservation.
          </note>
          <note>
            Men visst är den viktig. Det står i betänkandet att utredningen
            kommer att följa upp detta, och BRÅ har också undersökt det, så
            jag hoppas att det återkommer ganska snart.
          </note>
          <note type="speaker">
            Anf. 91 INGBRITT IRHAMMAR (c) replik:
          </note>
          <note>
            Herr talman! Jag håller med Kia Andreasson när hon sade att hon
            hade i stort sett samma invändningar och synpunkter som Alice
            Åström beträffande att detta är ett problem. Vi har vid olika
            tillfällen tagit upp detta i debatter både i utskottet och här
            i kammaren. Det goda med detta är ju att genom att vi diskuterar
            och debatterar det så blir det tydligare för regeringen vad vi
            tycker även om det inte alltid framgår så tydligt i betänkandet.
          </note>
          <note>
            Jag skall framföra ett annat skäl till att jag tycker att det
            är så viktigt med reservationer. Det har hänvisats till att Kvinnovåldskommissionen
            har lagt fram förslag som vi får ta ställning till. Men det tror
            jag inte alls att vi får. Det var en utredning som gick ut på
            remiss, och jag tror inte alls att regeringen lägger fram samtliga
            de förslag som fanns i kommissionens rapport. Framför allt står
            jag inte bakom alla dess förslag.
          </note>
          <note>
            Jag är mycket tveksam till kommissionens förslag om kvinnofridsbrott.
            Det är ett skäl till att jag, när jag läste kommissionens rapport,
            tyckte att vissa förslag var värda att stödja, vilket jag gör
            genom att motionera om dem. Andra förslag tyckte jag inte var
            värda att stödja.
          </note>
          <note>
            Det är dessutom inte ovanligt utan tvärtom vanligt när det gäller
            sådana utredningar att regeringen kan lägga fram förslag i olika
            etapper. I fråga om t.ex.
          </note>
          <note>
            Ungdomsbrottsutredningen, Straffsystemutredningen eller Trygghetsutredningen
            kommer det t.ex. nu förslag om ett alternativ med inlåsning av
            ungdomar eller dömande av ungdomar som har begått brott. Det är
            ju delar av utredningarna. På samma sätt kan man göra med denna
            utredning.
          </note>
          <note type="speaker">
            Anf. 92 KIA ANDREASSON (mp) replik:
          </note>
          <note>
            Herr talman! Det är kanske i fråga om detta som vi skiljer oss
            åt, Ingbritt Irhammar, eftersom Miljöpartiet stöder utredningen
            i dess helhet, alla förslag som finns där. Det har jag sagt i
            mitt yttrande, och det säger jag även här igen. Jag ser den utredningen
            som mycket heltäckande och i överensstämmelse med Miljöpartiets
            synpunkter. Det är den stora skillnaden och anledningen till att
            jag inte drar fram just de få saker som Ingbritt Irhammar kan
            stödja. Då är det fråga om i stort sett bara de reservationer
            som finns i detta betänkande. Då blir det ett helt annat läge.
          </note>
          <note type="speaker">
            Anf. 93 INGBRITT IRHAMMAR (c) replik:
          </note>
          <note>
            Herr talman! Detta visar att det krävs förtydliganden. Här får
            vi veta att Miljöpartiet har ställt sig bakom hela utredningen.
            Vi i Centerpartiet har ställt oss bakom vissa delar av utredningen.
            Andra delar i utredningen vill vi ha ytterligare belysta innan
            vi är säkra på vad vi anser. Det finns dessutom delar i utredningen
            som vi tror att vi inte alls kommer att stödja. Därmed har det
            skapats ytterligare förtydliganden.
          </note>
          <note type="speaker">
            Anf. 94 KIA ANDREASSON (mp) replik:
          </note>
          <note>
            Herr talman! Visst är det ett förtydligande. Jag kan då bara
            replikera att jag tycker att det är beklagligt, eftersom en utredning
            har gjort ett så grundläggande och positivt arbete i fråga om
            våld och problematiken runt våld när det gäller kvinnor. Det är
            beklagligt särskilt som vi ser att den tendens som finns inte
            avtar utan förstärks. Och vi ser gång på gång exempel på hur angeläget
            det är att få till stånd alla de radikala förslag som finns i
            betänkandet Kvinnofrid. Jag beklagar därför att ni i Centern inte
            kan vara så radikala.
          </note>
          <note type="speaker">
            Anf. 95 ROLF ÅBJÖRNSSON (kd):
          </note>
          <note>
            Herr talman! Jag skulle bara vilja göra några anmärkningar. Först
            och främst yrkar vi i kd bifall till reservationerna 3 och 8.
          </note>
          <note>
            När det gäller Kvinnovåldskommissionens förslag är det beklämmande
            att det inte har kommit någonting från regeringen till riksdagen.
            Såvitt jag förstår kan en problematik vara en något okonventionell
            syn på hur man lagtekniskt skall lösa detta med övergrepp mot
            kvinnor. Om jag förstått det hela rätt går det ut på att man skall
            ha ett ackumulativt tänkande, dvs. att många små saker tillsammans
            skall väga tungt. Vi jurister känner där ett väldigt motstånd,
            men personligen tycker jag att man inte skall vara så negativ
            till ett sådant tänkande.
          </note>
          <note>
            Inga jämförelser i övrigt, men för ett antal år sedan slog det
            igenom i Advokatsamfundets disciplinverksamhet att när man har
            fått ett visst antal erinringar smäller det till och man blir
            utesluten. Normalt sett betyder en erinran ingenting. Man skulle
            alltså kunna strunta i den. Med kvinnomisshandeln är det i mångt
            och mycket ungefärligen på samma sätt. Det är något litet blåmärke
            här och någon liten störning där, men den samlade effekten är
            alldeles fruktansvärd.
          </note>
          <note>
            Jag tycker inte att man skall vara främmande för litet nytänkande
            i sammanhanget. Jag riktar mig då närmast till juristerna inom
            Regeringskansliet som lär bromsa utredningen.
          </note>
          <note>
            Vi i kd har en reservation om sexturism och handel med barn.
            Jag skall inte utveckla det resonemanget särskilt mycket, men
            vill säga att jag tycker att utskottets skrivning är förvånansvärt
            passiv:
          </note>
          <note>
            "Utskottet konstaterar att frågan om sexuell exploatering av
            barn är uppmärksammad på olika sätt.
          </note>
          <note>
            Enligt utskottets uppfattning saknas det anledning för riksdagen
            att nu göra några uttalanden i frågan. Utskottet avstyrker - -
            -."
          </note>
          <note>
            Vi har pekat på lagstiftningen i Storbritannien. Det finns säkert
            också andra länder som har en lagstiftning som kunde vara intressant.
            Jag tycker att man kunde visa mer av öppenhet för ett nytänkande
            på det här området, så att positionerna flyttas fram åtminstone
            något, i stället för att allmänt hänvisa till att det här inte
            är lustigt och att säga att det är något som man inte tycker om,
            men att man ändå inte gör något konkret.
          </note>
          <note type="speaker">
            Anf. 96 MARGARETA SANDGREN (s):
          </note>
          <note>
            Herr talman! I detta betänkande om våldsbrott och brottsoffer
            behandlas motioner som väckts under den allmänna motionstiden.
            Inledningsvis yrkar jag bifall till hemställan i betänkandet samt
            avslag på reservationerna.
          </note>
          <note>
            Våldet i samhället har ökat och därtill blivit råare och brutalare.
            Allt som oftast utövas det med knivar eller andra tillhyggen.
            Det är vanligt att brottet sker under påverkan av alkohol eller
            andra droger. Våld som sker utanför bostaden drabbar oftast män,
            medan våld som sker i bostaden drabbar kvinnor.
          </note>
          <note>
            Det är viktigt att få kunskap om orsaker och samband för att
            kunna vidta de rätta åtgärderna och för att kunna förebygga, förhindra
            och nedbringa våldsbrottsligheten. I dag vet vi ganska mycket,
            men det behövs naturligtvis mera kunskap. Det handlar inte enbart
            om skärpningar av lagstiftningen, utan det handlar också om alkohol-
            och narkotikabekämpning och om hur vi kan begränsa lättillgängligheten
            till vapen, knivar osv. Säkerligen kan också samhällsutvecklingen
            i sig förklara en del. Det handlar om ojämlika uppväxtvillkor,
            misslyckad skolgång, osäkerhet i fostrarrollen, brist på normer
            och regler, segregation, utslagning, utanförskap och arbetslöshet,
            men kanske också om brister i den sociala kontrollen.
          </note>
          <note>
            En sådan fanns faktiskt då jag växte upp. Alla de här sakerna
            har kopplingar till varandra. De hänger samman. När man nu skall
            angripa orsakerna måste det ske med ett brett register av åtgärder
            på alla plan och med allas medverkan.
          </note>
          <note>
            Också när det gäller kvinnovåldet måste kunskapen om orsaker
            och samband bli bättre. Varje år misshandlas, kränks och förnedras
            kvinnor, oftast av en närstående och oftast i hemmet. Det handlar
            om makt och om förlegade föreställningar om mannens överlägsenhet
            och rätt att bestämma. Vad vi vet något om är de misshandels-
            och våldtäktsbrott som anmäls.
          </note>
          <note>
            Mörkertalet sägs vara stort, om än inte dolt. I de allra flesta
            fall känner någon i omgivningen till vad som försiggår, eller
            också känner man på sig hur det är.
          </note>
          <note>
            Antalet anmälda misshandelsfall har planat ut något, men det
            säger egentligen inte så mycket om förekomsten av brott. Alltför
            få känner kanske till vilken hjälp och vilket stöd som redan i
            dag finns att tillgå och därför inte anmäler. Men också hot om
            mera våld både mot sig själv och mot barnen gör att kvinnan i
            många fall räds att anmäla mannen.
          </note>
          <note>
            Kvinnovåldskommissionen har lagt fram en hel del förslag, och
            många av förslagen är bra, om en mera fullödig statistik som kan
            ge oss mera kunskap och möjligheter att förhindra att brott upprepas.
            Vidare gäller det förslag om forskning, om en skärpning av lagstiftningen,
            om kunskaper för att identifiera och synliggöra brotten och om
            utbildning och kunskapsförmedling, främst i de yrkesgrupper som
            kommer i kontakt med misshandlade kvinnor, men också om information
            till allmänheten. Svaga grupper i sammanhanget lyfts fram. Det
            handlar då om barnen och om kvinnor i särskilt utsatta situationer.
          </note>
          <note>
            Jag tror att det är viktigt att barnen uppmärksammas särskilt.
            Alltför ofta utsätts ju också barnen i samma familj för våld.
            Det räcker med de traumatiska upplevelser som barnen har av att
            modern misshandlas för att de skall få skador för livet. Många
            av de män, säger man, som misshandlar har själva upplevt en barndom
            med våld och övergrepp. Talesättet att våld föder våld är i många
            stycken en realitet. I Kvinnovåldskommissionen finns också förslag
            om handläggning och handläggningstider i samband med dessa brott.
          </note>
          <note>
            Enligt regeringens budgetproposition på rättsväsendets område
            är våldsbrott tillsammans med narkotikabrottslighet och ekonomisk
            brottslighet prioriterade uppgifter, liksom att brottsoffrens
            ställning skall stärkas.
          </note>
          <note>
            Herr talman! Jag går nu över till att kommentera utskottets ställningstagande
            till de olika förslagen i betänkandet. Jag instämmer gärna i det
            som Alice
          </note>
          <note>
            Åström här pläderade för, nämligen att vi egentligen inte har
            så olika uppfattningar. I stället är vi ganska överens om vartåt
            vi vill gå och om vad vi vill åstadkomma.
          </note>
          <note>
            I reservation nr 1 yrkar man på ett tillkännagivande om inrättandet
            av en våldskommission. Uskottet yrkar avslag. Dels har regeringen,
            som nämnts, angett våldsbrotten som en prioriterad uppgift. Dels
            har regeringen lagt fram ett nationellt brottsförebyggande program,
            Allas vårt ansvar, som handlar om hur vi kan bekämpa och förebygga
            förekomsten av brott i stort och som självfallet också inkluderar
            våldsbrotten. Det handlar om att engagera hela samhället i det
            brottsförebyggande arbetet, på alla plan och med alla till buds
            stående medel.
          </note>
          <note>
            Skrifterna Motverka våldet och Hjälp mot våldet skall inspirera
            och sprida information om våldet.
          </note>
          <note>
            Därtill har en mängd andra åtgärder vidtagits och initierats
            för att nedbringa våldsbrotten. Ökade möjligheter för polisen
            att ingripa i samband med större arrangemang övervägs. En översyn
            av vapenlagstiftningen är i gång liksom en ökad användning av
            övervakningskameror. Snart kommer på riksdagens bord förslag om
            hot mot målsägande och vittnen som innebär skärpta straff för
            övergrepp i rättssak.
          </note>
          <note>
            Det nationella brottsförebyggande programmet skall ses som ett
            första steg i ett långsiktigt och uthålligt brottsförebyggande
            arbete. En genomförandekommitté har tillsatts, vars uppdrag är
            att verka för att intentionerna i programmet genomförs och att
            befintlig kunskap på området sprids ut över landet.
          </note>
          <note>
            Utskottet anser att det utöver de initiativ som redan tagits
            på det här området inte behöver tillsättas en kommission mot våldet.
            Jag tror inte att det är mer av konventioner eller program som
            behövs. Det är nu handling som det gäller, att sprida ut vad som
            behöver åstadkommas och att engagera så många som möjligt i kampen
            mot våldet.
          </note>
          <note>
            Så till våldet mot kvinnor. Flertalet av förslagen sammanfaller
            med de förslag som Kvinnovåldskommissionen lagt fram. Jag vill
            här starkt markera att utskottets yrkanden inte på något sätt
            skall tolkas så att vi avvisar de i Våldskommissionens betänkande
            framlagda förslagen. Det är brukligt att när någon fråga är under
            utredning eller beredning i departementet avvakta förslagen från
            regeringen. En proposition har aviserats till hösten, och vi får
            då ta ställning till de förslag som läggs fram.
          </note>
          <note>
            Jag vill också kommentera de moderata reservanternas avslagsyrkande
            med hänvisning till att polisen måste tillföras mer resurser för
            att kunna uppfylla kravet på en snabbare handläggning. Eftersom
            utskottet här egentligen inte tar ställning till de enskilda förslagen,
            med hänvisning till beredning av ärendet, kan vi inte heller ställa
            oss bakom den motivering som moderaterna anfört, som dessutom
            tar sikte bara på en del av förslaget.
          </note>
          <note>
            Detsamma gäller, herr talman, förslaget om kriminalisering av
            köp av sexuella tjänster. Utskottet tar inte ställning till Prostitutionsutredningens
            förslag, då även dessa är under beredning och övervägande i departementet.
            Jag vill därför inte här gå in på vad som kan tala mot eller för
            en kriminalisering på det här området. Jag vill ändå säga att
            det inte är en alldeles lätt fråga. Det är viktigt att samhället
            markerar sin syn på prostitutionen, men det krävs en rad åtgärder
            för att komma till rätta med den.
          </note>
          <note>
            Det är möjligt att det bör lagstiftas på det här området, men
            frågan om tillämpning och efterlevnad måste noga övervägas innan
            man väljer den vägen.
          </note>
          <note>
            Det vore olyckligt om lagstiftningen skulle innebära att prostitutionen
            försvinner någon annanstans, där vi inte kan komma åt den. Känslomässigt
            är det kanske inte så svårt att tillstyrka förslaget, men frågan
            tarvar ett noggrant övervägande.
          </note>
          <note>
            I reservation 5 yrkas på att regeringen skall framlägga förslag
            om lagändring innebärande att åklagare ej skall kunna utfärda
            strafföreläggande när det gäller misshandel av kvinnor. Riksdagen
            har ju helt nyligen tagit ställning till förslag när det gäller
            strafföreläggande. I betänkandet framhålls att den typ av gärning
            som avses torde vara av den karaktären att det ej kan bli aktuellt
            med strafföreläggande. Liksom vid andra förändringar är det av
            stor vikt att frågan noga följs upp, så att den typ av brott som
            avses i förslaget inte kan komma i fråga för strafföreläggande.
            För närvarande anser inte utskottet att det finns belägg för att
            så skulle vara fallet, och därför avstyrks reservationen.
          </note>
          <note>
            Även frågan om oetisk kontaktförmedling och kvinnoimport är under
            utredning. Utredningsarbetet beräknas vara i det närmaste avslutat,
            och dess resultat bör därför avvaktas.
          </note>
          <note>
            Även reservationerna om barnpornografibrott och om brottsofferfrågor
            avstyrks med hänvisning till pågående beredning och utredningar.
          </note>
          <note>
            I reservation 9 begärs tillsättande av en aktionsgrupp inom Östersjöområdet
            mot prostitution, könshandel och sexhandel med barn. Den senare
            frågan har uppmärksammats internationellt, och initiativ har tagits
            såväl genom den särskilda världskongressen föregående år som inom
            EU och Europarådet. Utskottet utgår från att man också inom ramen
            för Östersjörådet kommer att uppmärksamma de här frågorna.
          </note>
          <note>
            Förslagen i de övriga reservationerna, om förskottering av skadestånd
            och om terapikostnader för brottsoffer, avvisas med hänvisning
            till vad som har anförts i betänkandet.
          </note>
          <note>
            Låt mig till sist, herr talman, säga att många av de förslag
            som väckts är under utredning eller beredning och att det inte
            vore rätt att föregripa och nu ta ställning till delar av utredningarnas
            förslag eller medan beredning nu pågår. Det föreligger väldigt
            många bra förslag, men trots allt händer det faktiskt en hel del
            på de här områdena.
          </note>
          <note>
            Arbetet med det nationella brottsförebyggande programmet är i
            full gång. En hel del förslag till lagstiftning på olika områden
            är på väg. Brottsoffrens ställning skall stärkas, och det är en
            prioriterad uppgift. Det pågår också en utredning om detta. När
            det till sist gäller våldet mot kvinnor pågår det en hel del projekt
            ute i landet. Så sprids t.ex. det som påbörjades med Rikskvinnocentrum
            innebärande särskild mottagning av misshandlade kvinnor. En rad
            landsting har satt i gång en sådan verksamhet.
          </note>
          <note>
            Samarbetet mellan hälso- och sjukvården, polisen, socialtjänsten
            och frivilligorganisationer är i full gång på många håll i landet.
            Också försöksprojekt med dokumentation genom videofilmning sprider
            sig till alltfler polisdistrikt. Arbetet med frågor om kvinnovåldet
            måste prioriteras i polisens verksamhetsplaner på det sätt som
            sker bl.a. inom Stockholmspolisen.
          </note>
          <note>
            Mycket mer behöver naturligtvis göras, men åtskilligt är på gång
            ute i landet i kampen mot våldet.
          </note>
          <note>
            Herr talman! Än en gång bifall till betänkandet och avslag på
            reservationerna!
          </note>
          <note type="speaker">
            Anf. 97 KIA ANDREASSON (mp) replik:
          </note>
          <note>
            Herr talman! Jag har en fråga till Margareta Sandgren. När förhoppningsvis
            utredningen Kvinnofrid äntligen kommer upp till behandling, hur
            kommer den då att hanteras? Det är viktigt, eftersom den har en
            sådan bredd. Margareta Sandgren läste upp rubriker i det som berörts
            av utredningen, och detta sträcker sig över många utskottsområden.
            Jag har hört ryktas att propositionen kommer att behandlas i arbetsmarknadsutskottet,
            och jag blir rädd för att helheten då kommer att styckas upp på
            olika utskott, så att en del hamnar i socialutskottet, en del
            i justitieutskottet osv.
          </note>
          <note>
            Det blir då svårt att få den helhetssyn som alla här säger sig
            vilja ha i frågor om våldsbrott. Jag skulle vilja ha besked om
            hur detta kommer att behandlas.
          </note>
          <note>
            Prostitutionsutredningen var klar i mars 1995, och
          </note>
          <note>
            Margareta Sandgren säger här att den behöver övervägas. Det har
            nu gått ganska lång tid. Hur lång ytterligare tid behöver socialdemokraterna
            ha på sig för att överväga och ta ställning?
          </note>
          <note type="speaker">
            Anf. 98 MARGARETA SANDGREN (s) replik:
          </note>
          <note>
            Herr talman! Den proposition som kommer att läggas fram med anledning
            av betänkandet Kvinnofrid berör väldigt många olika områden. Det
            är vanligt att något departement blir ansvarigt, och jag utgår
            från att det är Arbetsmarknadsdepartementet som blir det, eftersom
            det är jämställdhetsministern som har hand om frågan. Vi kommer
            emellertid att få yttra oss, förmodligen till socialutskottet.
            Vi hoppas att det skall bli en bra behandling och att man kommer
            att beakta också de förslag som justitieutskottet kommer att lägga
            fram.
          </note>
          <note>
            Prostitutionsutredningens betänkande är framlagt sedan lång tid
            tillbaka. Jag nämnde i mitt anförande att det gäller en fråga
            som inte är alldeles enkel. Det kan kanske vara ett av skälen
            till att det tar tid. Om vi blickar tillbaka finner vi att det
            sedan 1994 har varit en ganska stor arbetsbelastning på samtliga
            departement, med väldigt stora förändringar, och en del av förslagen
            tar tid att överväga och bereda.
          </note>
          <note type="speaker">
            Anf. 99 KIA ANDREASSON (mp) replik:
          </note>
          <note>
            Herr talman! Vi har sett att andra propositioner som gäller rättsväsendet
            sprutas ut med en förfärlig fart. Det kan gälla omorganisationer
            och domstolsförändringar - det är ingen hejd på detta. Men när
            det gäller den här frågan är departementet plötsligt överhopat
            av arbete. Man kan väl ärligt säga att det kanske handlar om en
            prioritetsfråga. De andra förslagen tjänar man pengar på, men
            det gäller här en mycket viktig ideologisk fråga.
          </note>
          <note>
            Jag får väl vara nöjd med det första beskedet om bearbetningen
            av utredningen Kvinnofrid. Man kan dock, som sagt, inte bara se
            till enskildheter, utan att ta hänsyn till alla de andra faktorerna.
            Vi bör verkligen försöka se till helheten.
          </note>
          <note type="speaker">
            Anf. 100 INGBRITT IRHAMMAR (c) replik:
          </note>
          <note>
            Herr talman! När Margareta Sandgren sade att det är handling
            som gäller vaknade jag till. Jag tycker att det är brist på handling
            från regeringens sida för vissa förslag där man absolut inte behöver
            vänta på ytterligare utredningar.
          </note>
          <note>
            Jag har några frågor att ställa till Margareta Sandgren. Vad
            finns det för skäl att över huvud taget avvakta med krav på att
            det genomförs en brottsofferundersökning avseende våld mot kvinnor?
            Förslaget lades fram 1995, och innan dess lades det fram i motioner.
            Är det någon som kan förklara det logiska i detta? Är det någon
            som kan förklara det logiska i att säga att för att få ett helhetsgrepp
            måste förslagen läggas fram i ett sammanhang? Vad är det logiska
            i att vänta med att tala om för polisen att göra bättre könsuppdelad
            statistik i fråga om våld mot kvinnor? Då går forskningen bättre.
            Behöver det ta två tre år innan något sådant kan genomföras? Det
            skulle kunna göras på en vecka.
          </note>
          <note type="speaker">
            Anf. 101 MARGARETA SANDGREN (s)
          </note>
          <note>
            replik:
          </note>
          <note>
            Herr talman! Den frågan skall Ingbritt Irhammar egentligen ställa
            till departementet. Det kan man ju göra via frågeinstitutet eller
            interpellationer.
          </note>
          <note>
            Varför tar det sådan tid? Jag antar att man ändå vill se en helhet
            och anta Kvinnovåldskommissionens betänkande i ett sammanhang.
            Det är väl av den anledningen man väntar på att reda ut de flesta
            av förslagen i betänkandet.
          </note>
          <note type="speaker">
            Anf. 102 INGBRITT IRHAMMAR (c) replik:
          </note>
          <note>
            Herr talman! Jag skall inte lasta Margareta Sandgren för en långsamhet
            från regeringens sida. Men tycker Margareta Sandgren själv att
            det är logiskt att vänta med att genomföra förslagen?
          </note>
          <note type="speaker">
            Anf. 103 ALICE ÅSTRÖM (v) replik:
          </note>
          <note>
            Herr talman! Jag har varit överens med det Margareta Sandgren
            har sagt.
          </note>
          <note>
            Men Margareta Sandgren tar upp frågan om reservation 5, Strafföreläggande
            vid misshandel mot kvinnor. Jag har inte yrkat bifall till den
            reservationen, och jag tog inte heller upp den i mitt inlägg.
            Men när nu Margareta Sandgren tog upp frågan om den reservationen
            kan jag inte låta bli att kommentera.
          </note>
          <note>
            Lagändringen om strafföreläggande kommer att träda i kraft den
            1 juli 1997. Det innebär att åklagaren kan utfärda ett strafföreläggande
            beträffande gärningar för vilka böter eller böter och fängelsestraff
            kan ingå i straffskalan. I utskottets betänkande framgår följande:
            "Vad gäller misshandelsbrotten kan sägas att strafföreläggande
            endast kan förekomma vid ringa misshandel." På alla andra områden
            lyfter vi fram vikten av att skydda kvinnor, lyfter fram problemen
            med denna typ av gärningar och att få stopp på dem i ett tidigt
            skede. Jag har svårt att se att det går att genomföra en förändring
            i en lagstiftning som kan innebära att män vid en ringa misshandel,
            som anmäls av kvinnan i ett tidigt skede, inte kommer att ställas
            inför rätta utan i stället får ett strafföreläggande från åklagaren.
            Det strider mot allt som vi försöker förhindra våld mot kvinnor.
            Bara tanken på att detta skulle kunna inträffa!
          </note>
          <note>
            Margareta Sandgren att vi måste avvakta och se hur utfallet blir.
            Denna lagändring träder i kraft den 1
          </note>
          <note>
            juli. Jag önskar att det sker en ändring så att ett fall av detta
            slag inte kan ske.
          </note>
          <note type="speaker">
            Anf. 104 MARGARETA SANDGREN (s)
          </note>
          <note>
            replik:
          </note>
          <note>
            Herr talman! Jag ber om ursäkt, men jag noterade inte att Alice
            Åström yrkade bifall till reservationen.
          </note>
          <note>
            Alice Åström har tagit upp denna fråga tidigare.
          </note>
          <note>
            Vi kan inte se från utskottets sida att det skulle vara fråga
            om strafföreläggande vid misshandel av kvinnor. Jag vet inte om
            Alice Åström har några belägg för att så skulle vara fallet. Då
            får vi naturligtvis titta på dem. Men normalt skall föreläggande
            inte förekomma.
          </note>
          <note type="speaker">
            Anf. 105 ALICE ÅSTRÖM (v) replik:
          </note>
          <note>
            Herr talman! Jag har inget belägg för att något kommer att inträffa.
            Det finns inga exempel.
          </note>
          <note>
            Lagstiftningen är könsneutral. Åklagaren kommer vid en ringa
            misshandel att ta ställning till frågan om det skall utdömas böter
            eller fängelsestraff och om det kan bli en villkorlig dom. Åklagaren
            kommer med denna lagstiftning om strafföreläggande inte att väga
            in aspekten om det är en kvinna som gör en anmälan i ett tidigt
            skede när det är fråga om ringa misshandel.
          </note>
          <note>
            Då finns inga frågetecken. Vid ringa misshandel blir det denna
            straffskala. Våld mot kvinnor kommer att behandlas på samma sätt
            av åklagaren. Han kommer inte att göra skillnad, och det skall
            han inte göra heller, när lagstiftningen inte är utformad på ett
            sådant sätt att dessa fall uppmärksammas.
          </note>
          <note>
            Jag önskar att vi när förändringen behandlades tidigare i justitieutskottet
            - och nu när vi har lyft fram frågor om våld och kvinnomisshandel
            - också hade sett till att det inte skall vara strafföreläggande
            för vissa typer av våld. Ringa misshandel, även mot kvinnor, kommer
            att falla under strafföreläggande. Det är olyckligt i kampen mot
            våldet.
          </note>
          <note type="speaker">
            Anf. 106 MARGARETA SANDGREN (s)
          </note>
          <note>
            replik:
          </note>
          <note>
            Herr talman! Låt oss följa frågan så får vi återkomma senare.
            Vi har ju ett sådant uppdrag att vi skall följa upp de beslut
            vi har fattat. Om vi kan befara att det blir som Alice Åström
            säger, får vi naturligtvis titta litet närmare på den frågan.
          </note>
          <note type="speaker">
            Anf. 107 GUN HELLSVIK (m) replik:
          </note>
          <note>
            Herr talman! Margareta Sandgren påpekade helt korrekt i sitt
            anförande att vi moderater och socialdemokraterna har kommit fram
            till samma slutsats när det gäller ställningstagandet rörande
            Kvinnovåldskommissionens förslag. Vi vill avvakta med ett ställningstagande.
            Margareta Sandgren påpekade att vi skilde oss åt på en punkt i
            fråga om motiveringen.
          </note>
          <note>
            Socialdemokraterna har som enda motivering att avvakta beredningen
            av förslaget. Vi moderater har därutöver påpekat att för att en
            del av förslaget över huvud taget skall kunna verkställas i framtiden
            krävs det också extra resurser. Det gäller främst den typ av förslag
            som innebär en snabbare handläggning vid misshandel av kvinnor.
          </note>
          <note>
            Margareta Sandgren tycker att detta är onödigt.
          </note>
          <note>
            Jag utgår från att Margareta Sandgren anser att polisen i dag
            har tillräckliga resurser. Om det är så, borde
          </note>
          <note>
            Margareta Sandgren läsa tidningarna ordentligt. Vi kan där se
            att polisen snart i vissa ärenden inte ens hinner ta upp anmälningar,
            än mindre göra några utredningar.
          </note>
          <note>
            Med anledning av vårt motiv, och eftersom jag tror att Margareta
            Sandgren ser att det finns ett resursbehov, undrar jag vilka ärenden
            Margareta Sandgren är beredd att nedprioritera om hanteringen
            av våld mot kvinnor skall upprioriteras.
          </note>
          <note type="speaker">
            Anf. 108 MARGARETA SANDGREN (s)
          </note>
          <note>
            replik:
          </note>
          <note>
            Herr talman! Eftersom utskottet inte tar ställning till de enskilda
            förslagen finns det inte heller någon anledning att göra någon
            prioritering. Självfallet kommer en del av förslagen att kräva
            extra resurser, men de skall också finansieras. Det kommer att
            anges vid den tidpunkten. Det finns ingen anledning när vi inte
            tar ställning till sakfrågorna eller de särskilda förslagen att
            ta ställning till finansieringen.
          </note>
          <note type="speaker">
            Anf. 109 GUN HELLSVIK (m) replik:
          </note>
          <note>
            Herr talman! Jag hade haft full respekt för det sättet att resonera
            om utgångspunkten hade varit att vi anser att förslagen är ointressanta.
            Då är det inte aktuellt att i framtiden lägga resurser på förslagen.
            Men när man hänvisar enbart till beredningen låter man påskina
            att det finns ett visst intresse för att förslagen till större
            eller mindre delar kommer att genomföras. Och då menar jag att
            man som representant i justitieutskottet har ett ansvar att påpeka
            att det kommer att krävas extra resurser. Om man inte gör det
            döljer man antingen det här behovet eller vad man egentligen tycker
            om Kvinnovåldskommissionens förslag.
          </note>
          <note type="speaker">
            Anf. 110 MARGARETA SANDGREN (s)
          </note>
          <note>
            replik:
          </note>
          <note>
            Herr talman! Jag sade just att det säkert kommer att krävas resurser,
            men då kommer det också att anvisas pengar för att vi skall kunna
            genomföra dessa förslag. Men låt oss återkomma till det när förslaget
            från regeringen kommer.
          </note>
          <note type="speaker">
            Anf. 111 INGER SEGELSTRÖM (s):
          </note>
          <note>
            Herr talman! Jag har begärt ordet med anledning av den tvärpolitiska
            kvinnomotionen, Ju718, om kriminalisering av de prostituerades
            kunder, torskarna.
          </note>
          <note>
            Jag vet inte om det beror på att jag är ny i riksdagen och van
            att arbeta på ett annat sätt, men jag förstår inte riktigt varför
            utskottet inte kunde vänta med behandlingen av den här motionen
            tills propositionen kommer till utskottet. Det har jag föreslagit,
            och det hade gått att göra genom en bordläggning. När vi skrev
            den här tvärpolitiska kvinnomotionen sades det att propositionen
            skulle komma just våren 1997.
          </note>
          <note>
            Med den här behandlingsordningen är det omöjligt för riksdagen
            att göra en bedömning i sakfrågan, eftersom utskottet inte har
            analyserat motionen, framför allt inte vad gäller de juridiska
            aspekterna.
          </note>
          <note>
            Jag ger mig inte, utan jag kommer att fortsätta den här debatten
            på den partikongress som Socialdemokraterna håller i september.
            Jag har partiet i Stockholm med mig, och vi har skickat in en
            motion som handlar just om en kriminalisering av torskarna. Jag
            hoppas att utskottet i sin behandling av propositionen senare
            ger oss ett bra beslutsunderlag, där man står fast vid de idéer
            som vi kan läsa om i dagens betänkande och som utskottet tidigare
            gett uttryck för.
          </note>
          <note>
            År 1992 sade man i utskottet att ytterligare åtgärder mot prostitutionen
            borde övervägas och att en sådan åtgärd skulle kunna vara att
            kriminalisera prostitutionen. Frågan om den juridiska hanteringen
            ville man få ytterligare belyst. Därför gjorde man ett tillkännagivande,
            vilket var en seger, tycker jag.
          </note>
          <note>
            Men motionen handlar om kriminalisering av kunderna. Vi kvinnor
            från alla partier utom Moderaterna har sagt att det inte är acceptabelt
            att vi i världens mest jämställda parlament kan tillåta att man
            kan köpa kvinnor för pengar.
          </note>
          <note>
            Herr talman! Jag kommer i voteringen strax att avstå från att
            rösta för motionen Ju718 med anledning av det jag just har anfört.
          </note>
          <note type="speaker">
            Anf. 112 GUN HELLSVIK (m) replik:
          </note>
          <note>
            Herr talman! Eftersom Inger Segelström undrade över utskottets
            hantering ser jag mig förpliktad att kommentera denna. Jag tycker
            i och för sig att Inger
          </note>
          <note>
            Segelströms frågeställning är egendomlig. Jag har för mig att
            om man väcker en motion under allmänna motionstiden förväntar
            man sig att den skall behandlas under riksdagsåret. Inger Segelström
            tycks inte ha förväntat sig det och påpekar dessutom att man väckt
            motionen på grund av att en proposition skulle komma under våren
            och motionen då skulle behandlas i samband med denna. Men då förstår
            inte jag varför man inte väntade med att väcka motionen tills
            propositionen kom!
          </note>
          <note type="speaker">
            Anf. 113 INGER SEGELSTRÖM (s) replik:
          </note>
          <note>
            Herr talman! När vi lade fram den här motionen i höstas sades
            det att propositionen skulle komma våren
          </note>
          <note>
            1997. Eftersom den nu inte gör det hade det varit klädsamt om
            utskottet åtminstone hade behandlat motionen så att vi haft ett
            underlag när propositionen kommer. Om utskottet inte ville göra
            det för att det skulle komma en proposition kunde man ha sagt
            att motionen kanske borde bordläggas, i och med att motionen företräder
            en annan syn än den som finns i utredningen. Det är därför det
            är så svårt för riksdagen att ta ställning i frågan i dag. I motionen
            tycker man någonting annat än i utredningen.
          </note>
          <note type="speaker">
            Anf. 114 GUN HELLSVIK (m) replik:
          </note>
          <note>
            Herr talman! Det här blir en väldigt formell diskussion, och
            om vi håller oss till det formella har utskottet knappast gjort
            något galet. Det viktiga är ju ändå att Inger Segelström och övriga
            har full möjlighet att återkomma när propositionen väl kommer
            och få den behandling av sin motion som de tydligen önskar.
          </note>
          <note type="speaker">
            Anf. 115 KIA ANDREASSON (mp):
          </note>
          <note>
            Herr talman! Vad jag förstår av Inger Segelströms anförande tycker
            hon att detta borde genomföras. Hon är fortfarande med på det.
            Därför förvånar det mig att
          </note>
          <note>
            Inger Segelström då inte visar på vikten av det hela och röstar
            för reservationen i syfte att skynda på regeringen. Det är en
            propp att vi måste vänta så länge.
          </note>
          <note>
            Som jag sade har utredningen varit klar sedan mars
          </note>
          <note>
            1995. Ändå har man inte kunnat ta ställning så att vi kan behandla
            frågan ordentligt.
          </note>
          <note>
            När frågan nu är uppe och så många partier står bakom detta,
            trodde jag absolut att vi nu kunde visa var vi kvinnor står någonstans
            och gemensamt rösta för reservationen. Det är tragiskt att det
            nu inte blir så.
          </note>
          <note>
            Att avstå är inte alls samma sak.
          </note>
          <note type="speaker">
            Anf. 116 INGER SEGELSTRÖM (s):
          </note>
          <note>
            Herr talman! Det är just för att vi s-kvinnor har en annan åsikt
            än utredningen som det vore på sin plats att få en sakbedömning
            i den här frågan, Kia Andreasson! Vi har inte diskuterat den juridiska
            bedömningen. Det är för mycket begärt att riksdagen skall ta ställning
            i en sådan speciell fråga nu. Vi har ju slitit i så många år med
            principfrågan. Vi har inte olika åsikter när det gäller att vilja
            kriminalisera. Jag är upprörd över riksdagens behandling av frågan.
          </note>
          <note>
            Om utskottet hade tyckt detsamma som i motionen hade man kunnat
            göra en bedömning av de juridiska aspekterna, men det har man
            inte gjort. Jag kan lova både Kia Andreasson och de andra kvinnorna
            som varit med i debatten i dag att om propositionen inte går vår
            väg - enligt motionen som alla utom moderatkvinnorna har ställt
            sig bakom - är det dags för den samlade ordningen. Men i dag har
            vi inte det underlaget.
          </note>
          <note type="speaker">
            Anf. 117 KIA ANDREASSON (mp):
          </note>
          <note>
            Herr talman! Jag ser inte problemet som riksdagens. Det är där
            vi skiljer oss åt. Det är inte riksdagens problem att vi inte
            fått någon proposition, utan det är helt och hållet regeringens
            fel. Regeringen har fått en utredning att ta ställning till. Hur
            lång tid skall det ta? Det är frågan. Skall vi vänta i fem år
            till? Skall vi skjuta upp motionsförslagen i väntan på att regeringen
            kommer med ett förslag? Jag tycker att riksdagen gör rätt i att
            skynda på och visa att vi är många här som vill ha en ändring
            till stånd - förhoppningsvis de flesta av kvinnorna. Vi kan inte
            sitta med armarna i kors och vänta på att regeringen skall komma
            med förslaget.
          </note>
          <note type="speaker">
            Anf. 118 INGER SEGELSTRÖM (s):
          </note>
          <note>
            Herr talman! Det är inte regeringen som ansvarar för motionerna
            som vi ledamöter väcker i riksdagen.
          </note>
          <note>
            Det är faktiskt utskottets ansvar. Regeringen skall lägga fram
            en proposition, och den har vi inte fått.
          </note>
          <note>
            Men detta är en motion som utskottet har att ta fram ett underlag
            utifrån. Utskottet hade kunnat svara på detta eller tagit fram
            någonting annat. Men det underlaget har vi inte fått i dag. Det
            saknas ett underlag att ta ställning till i denna stora fråga.
            Vi tycker inte olika. Vi vill har en kriminalisering av torskarna,
            men vi har inget beslutsunderlag. Det har inte utskottet tagit
            fram.
          </note>
          <note type="speaker">
            Anf. 119 KIA ANDREASSON (mp):
          </note>
          <note>
            Herr talman! Jag vill upprepa att det inte är utskottet som har
            gjort något fel. Utskottet har behandlat motionen enligt sedvanliga
            regler. Utskottet har behandlat denna motion och majoriteten har
            kommit till slutsatsen att det skall stå att vi väntar på regeringens
            förslag och utredningen.
          </note>
          <note>
            Att så många partier reserverat sig beror på att vi inte är nöjda
            med utskottsmajoritetens arbete med denna motion.
          </note>
          <note>
            Det är så det sedvanliga arbetet går till. Jag kan alltså inte
            förstå argumenteringen. Eftersom vi inte tyckte att utskottsmajoriteten
            behandlade denna motion riktigt skrev vi den här reservationen.
            Nu är plötsligt de socialdemokratiska kvinnorna inte med på den.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 11 §.)
          </note>
          <note>
            6 § Ungdomsbrott
          </note>
          <note>
            Föredrogs
          </note>
          <note>
            Justitieutskottets betänkande 1996/97:JuU12
          </note>
          <note>
            Ungdomsbrott
          </note>
          <note type="speaker">
            Anf. 120 GUN HELLSVIK (m):
          </note>
          <note>
            Herr talman! Ungdomsbrottsligheten är ett allvarligt problem.
            Vi får alltför ofta kännedom om allvarliga brott som begås av
            unga mot unga. Jag vill tro att alla anser att en av kriminalpolitikens
            allra viktigaste uppgifter är att skapa förutsättningar för att
            samhället skall kunna fånga upp och tillrättaföra unga människor
            som annars riskerar att fastna i drogmissbruk, brottslighet och
            misär. Jag vill också tro att alla inser att vi inte har något
            fungerande sätt att hantera de unga som begår riktigt grova brott
            i dag. Detta vill jag tro på grund av att alla säger så. Men vad
            görs?
          </note>
          <note>
            I dag för vi i alla fall en debatt om ungdomsbrottslighet. Men
            den borde inte som grund enbart ha motioner från allmänna motionstiden.
            Regeringens passivitet i denna fråga är skrämmande. Från Justitiedepartementet
            har gång på gång under lång tid utlovats ett förslag till ersättning
            av den straffrättsliga påföljden "överlämnande till vård enligt
            socialtjänstlagen". Detta förslag har hela tiden, enligt uttalandet,
            skolat komma mycket snart. Men månaderna har gått.
          </note>
          <note>
            I måndags damp det äntligen ned - om man nu kan säga "äntligen"
            när man talar om ett så misslyckat förslag. Det är egentligen
            värt en egen debatt. Låt det alltså tas upp i en senare debatt,
            även om jag inte kan låta bli att något beröra det nya förslaget.
          </note>
          <note>
            Eftersom vi nu inte har ett regeringsförslag som grund för dagens
            debatt är det desto mer glädjande att det finns åtskilliga motioner.
            Det visar att i varje fall riksdagsledamöter inser vikten av att
            vi finner bättre former för att hindra unga människor från att
            hamna i kriminalitet.
          </note>
          <note>
            Ett gammalt ordspråk lyder: Den som börjar med en knappnål slutar
            med en silverskål. Det är säkert inte svårt att få de flesta att
            hålla med om att detta talesätt ger en korrekt bild av verkligheten.
            Trots att ordspråket ger uttryck för något vi vet är sant har
            svensk politik inte med någon bredd tagit till sig dess innebörd.
            Stölden av knappnålen bagatelliseras, och vägen jämnas för en
            fortsatt färd mot silverskålen. Det är hög tid att tänka om, och
            inrikta krafterna mot våra unga. Skall vi lyckas fånga och återföra
            de goda normerna måste vi ta vara på de krafter som har störst
            möjlighet att forma och påverka våra barn.
          </note>
          <note>
            Bland dessa krafter är den viktigaste föräldrarna.
          </note>
          <note>
            Föräldrar - i stort sett hur de än ytligt fungerar - är oersättliga
            som normöverförare. En färsk rapport från
          </note>
          <note>
            BRÅ om svenska folket om brott och brottsförebyggande åtgärder
            visar att så gott som alla svenskar anser att det är just föräldrarna
            som har ett stort ansvar som brottsförebyggare. Jag utgår från
            att ingen är beredd att underkänna den kunskap om fostran som
            finns hos människor som alla har varit barn och i de flesta fall
            dessutom själva är föräldrar.
          </note>
          <note>
            Om brottsligheten skall kunna bemästras måste alltså kriminalpolitiken
            utgå från föräldrarnas betydelse och måste också, kombinerad med
            t.ex. social-, skol- och familjepolitiken bygga på en helhetssyn.
          </note>
          <note>
            Åtgärder som bidrar till ett tryggare samhälle och minskad segregation
            är viktiga inslag i brottsbekämpningen.
          </note>
          <note>
            Det offentliga systemet i regelverk och i tillämpning bör utformas
            efter samma principer som vi tilllämpar i god uppfostran. Enligt
            Moderata samlingspartiets uppfattning bör regeringen snarast ta
            initiativ till en bred kartläggning av hur nuvarande lagstiftning
            allmänt sett kan förbättras i syfte att tydliggöra och stärka
            föräldrars och andra vårdnadshavares ansvar i rollen som goda
            fostrare, normöverförare och brottsförebyggare.
          </note>
          <note>
            Enligt lagen om unga lagöverträdare skall vårdnadshavare normalt
            informeras när en person under
          </note>
          <note>
            18 år begår brott. Vårdnadshavaren skall kallas till förhöret
            och också informeras om tid och plats för rättegången. I samma
            lag stadgas att företrädare för socialtjänsten skall närvara vid
            förhöret. Dessa stadganden ger uttryck för allvarliga brister
            i synen på föräldrar och deras roll.
          </note>
          <note>
            Den första bristen är att det inte räcker att vara förälder för
            att få information eller bli kallad. Föräldrar är alltså inte
            betraktade som delaktiga i vårdnaden, och inte heller som betydelsefulla
            för den unge.
          </note>
          <note>
            Den andra bristen är att lagen föreskriver att vårdnadshavare
            skall kallas till förhör, men att tjänsteman från socialtjänsten
            skall vara närvarande.
          </note>
          <note>
            Den tredje bristen är att föräldrar inte ens behöver kallas till
            rättegång.
          </note>
          <note>
            Denna utformning ger lätt intrycket av att socialarbetare är
            viktigare än föräldrar. Den unge uppfattar inte detta förhållande
            i den vuxnes perspektiv, utan riskerar att se icke-vårdnadshavarens
            frånvaro som ett bevis för förälderns bristande engagemang. Enligt
          </note>
          <note>
            Moderata samlingspartiets uppfattning bör föräldrar kallas oberoende
            av om de är vårdnadshavare eller ej.
          </note>
          <note>
            Lagen bör uttryckligen föreskriva en skyldighet för föräldrar
            att närvara både vid förhör och vid rättegång.
          </note>
          <note>
            Lagen om unga lagöverträdare föreskriver även att vårdnadshavare
            är berättigade till ersättning enligt samma regler som gäller
            för vittnen. Enligt Moderaternas uppfattning ingår det i föräldrarollen
            att aktivt delta när barnet försatt sig i svårigheter. Föräldrarnas
            närvaro bör främst ses som väsentlig för barnet, och inte för
            det allmänna. Rätten till ersättning för inställelse bör därför
            slopas för föräldrar.
          </note>
          <note>
            Det finns flera sätt att stödja föräldrar eller andra vårdnadshavare
            som av olika skäl upplever att de inte fullt ut i alla situationer
            klarar att leva upp till det ansvarstagande som fostrarrollen
            kräver. Ett sätt kan vara att införa laglig rätt att begära hjälp
            av polis eller socialtjänst med att få hem sitt barn när barnet
            vistas ute sena kvällar utan föräldrars eller annan vårdnadshavares
            tillåtelse. Införande av rätt till stöd då föräldrar beslutat
            att barnet inte får vara ute skulle vara ett komplement till det
            utökade skadeståndsansvar som i dag åvilar den förälder som uppsåtligen
            eller av oaktsamhet brister i uppsikten över sitt barn. Införandet
            av ett föräldrastyrt utegångsförbud skulle kunna tjäna flera goda
            syften.
          </note>
          <note>
            Som ett svar på senare tids varningar från såväl medicinsk expertis
            som från tull och polis om att narkotikamissbruket successivt
            ökar bland unga människor och om att narkotikadebuten kryper ned
            i åldrarna måste samhällets positioner mot narkotikan flyttas
            fram ytterligare. Enligt Moderaternas uppfattning bör polisen
            få rätt att utföra blod- och urinprov även på personer under 15
            år när misstanke föreligger om att den unge använt narkotika.
            Denna åtgärd behöver kompletteras med åtskilliga andra.
          </note>
          <note>
            Bl.a. lämnar regeringens agerande inom EU
          </note>
          <note>
            mycket övrigt att önska. Justitieministern borde exempelvis lyssna
            på kommissionären Anita Gradin och stödja henne i hennes ansträngningar
            att stärka kampen mot narkotika i Europa.
          </note>
          <note>
            Vid ett flertal tillfällen under de senaste 12 månaderna har
            jag med socialministern tagit upp behovet av att informera föräldrar
            om narkotika. Vi måste vara medvetna om att för den unge är frågan
            om narkotikabruk för egen del oftast avlägsen och förhoppningsvis
            främmande när information ges till den unge.
          </note>
          <note>
            Däremot har föräldrar ofta bristfälliga kunskaper om narkotika,
            dess symtom och verkningar. Detta är en allvarlig brist, eftersom
            föräldrarna är de som finns till hands när den unge eventuellt
            prövar på narkotika.
          </note>
          <note>
            Möjligheterna att på ett tidigt stadium upptäcka ett bruk är
            störst om föräldrarna har tillräckliga kunskaper. Därför borde
            regeringen skyndsamt ta initiativ till att förbättra informationen
            till föräldrar om narkotikamissbrukets symtom och verkningar.
            Eftersom socialministern vid våra diskussioner enbart instämt
            i behovet, men inte tagit några initiativ, har vi moderater på
            eget initiativ påbörjat en informationskampanj till föräldrar.
            Tyvärr har vi inte Regeringskansliets resurser, så vårt krav på
            regeringen står kvar.
          </note>
          <note>
            De senaste årens brutala våldshändelser har på nytt väckt frågan
            om medievåldets betydelse för utvecklingen av våldstendenser bland
            barn och ungdomar. Det finns starka önskemål om att ta avstånd
            från yttringar som uppmuntrar till människoförakt och våld. Speciellt
            känsligt är det förstås när barn och ungdomar som ännu inte har
            hunnit bilda sig en färdig moraluppfattning möter meningslöst
            våld i olika former. Vi moderater är motståndare till att införa
            censur och förbud. Anledningen är att vi är övertygade om att
            förbud inte är den bästa lösningen på den här sortens problem.
            När det gäller videovåldet anser vi att det primära bör vara att
            föräldrar och andra vuxna i de ungas närhet försöker förstärka
            barns naturliga avståndstagande till våld.
          </note>
          <note>
            Ett viktigt bidrag är att effektivisera videohandlarnas ansvar
            i 16 kap. § 10 c i brottsbalken om otillåten utlämning av film
            eller videogram. Enligt bestämmelsen är det bl.a. straffbart att
            till barn under 15 år lämna ut videogram med våldsskildringar
            om inte biografbyrån godkänt visning för denna ålderskategori.
          </note>
          <note>
            Denna regel tillämpas emellertid knappast i praktiken.
          </note>
          <note>
            Det åligger videohandlaren att kontrollera åldern, men så sker
            dessvärre inte alltid. Detta är mycket oroande.
          </note>
          <note>
            Därför har vi föreslagit att regeringen får i uppdrag att verka
            för en effektivisering av de nuvarande straffbestämmelserna. Vi
            har drivit denna fråga tidigare, och vi kan i alla fall glädja
            oss åt att vi nu inte längre är ensamma. Tyvärr verkar det emellertid
            som om en majoritet inte tycker att frågan är viktig.
          </note>
          <note>
            Det har länge varit ett moderat krav att även den som är under
            15 år och skäligen misstänkt för brott skall registreras. Det
            är av stor betydelse för polisens kartläggning av brott och brottsbekämpningen
            i stort att även brott som begås av minderåriga lagöverträdare
            kan omfattas av polisens misstankeregister. Därmed skulle bl.a.
            möjligheterna till snabba ingripande mot unga som är på väg att
            spåra ur förbättras betydligt. Vidare skulle en registrering möjliggöra
            en mer rättvisande statistik över brott som begås av barn under
            15 år.
          </note>
          <note>
            Eftersom vi kan notera att vi börjar få ett visst stöd för det
            senare skälet för registrering kommer vi inte att misströsta utan
            fortsätta att arbeta för genomförandet av denna pusselbit i det
            brottsförebyggande arbetet, trots förväntat nederlag i dag.
          </note>
          <note>
            På Nya Zeeland har man sedan 1989 tillämpat ett system för unga
            lagöverträdare som syftar till att lära unga att ta ansvar för
            sina handlingar utan att domstol och kriminalvård behöver bli
            involverade. Detta sker i form av s.k. familjegruppskonferenser.
            I en sådan, som skall äga rum kort tid efter brottet och som förutsätter
            att den unge erkänt, deltar gärningsman, föräldrar och andra närstående
            samt offret och till offret närstående. Vid familjegruppskonferensen
            kan en överenskommelse träffas som sedan enbart stadfästs av domstol.
            Fördelar med familjegruppskonferensen som särskilt kan framhållas
            är att den unge tvingas se sin egen roll, att föräldrarna involveras
            som huvudaktörer och att andra personer i den unges närhet blir
            medaktörer.
          </note>
          <note>
            På en del håll i Sverige har den nyzeeländska modellen blivit
            förebild för s.k. familjerådslag. Enligt vår mening bör regeringen
            nu gå vidare och ta initiativ till en försöksverksamhet med efterföljande
            utvärdering.
          </note>
          <note>
            Helt uppenbart tycker inte regeringen så, men det är i alla fall
            glädjande att fem av riksdagens partier nu ställer sig bakom det
            förslag vi moderater hittills varit ensamma om. Vi hoppas att
            inte alltför många barn hinner hamna snett innan en majoritet
            har insett vikten av familjegruppskonferensen.
          </note>
          <note>
            Vad som verkligen är glädjande är att ett enigt justitieutskott
            föreslår att riksdagen beslutar om ett tillkännagivande rörande
            medling. Under de borgerliga regeringsåren fick riksåklagaren
            i uppdrag att utarbeta en modell för s.k. medlingsverksamhet.
            Redovisningen, som skulle ske i oktober 1994, sköts länge på framtiden
            och när den väl kom motsatte sig justitieministern en utvidgning
            av den pågående försöksverksamheten med motiveringen att vi ännu
            vet för litet om när och hur medling bör användas. Medling är
            något vi vet mycket om, och vi kan få veta ännu mer om medling
            om vi ser oss omkring utanför landets gränser. Medling är dessutom
            något alla människor förstår eftersom det är det sätt på vilket
            vi normalt löser våra egna konflikter med våra medmänniskor. Det
            gäller även många gånger då vår konflikt grundar sig på ett brott.
          </note>
          <note>
            Justitieutskottet känner sig som väl är inte främmande för medling
            och föreslår därför att regeringen uppmanas att genast utarbeta
            en samordnad och rikstäckande fortsatt försöksverksamhet för medling.
          </note>
          <note>
            Det borde vara en självklarhet att det allmänna med olika åtgärder
            ingriper på ett tidigt stadium för att hindra en ung människa
            från att fortsätta på en brottslig bana. Så är emellertid inte
            fallet. Reaktionen kommer ofta sent och saknar verkan. Inte sällan
            överlämnas en ung brottsling enbart till socialtjänsten för vård.
            I sämsta fall saknar denna vård relevant innehåll och den unge
            upplever att han fått samhällets tillstånd att fortsätta begå
            brott. Först då den brottsliga verksamheten har pågått tillräckligt
            lång tid eller tagit sig synnerligen allvarlig form upptäcker
            den unge att han döms till fängelse.
          </note>
          <note>
            Ett sådant system är minst sagt otillfredsställande, och det
            är därför mycket beklagligt att regeringen, med stöd av bl.a.
            Vänsterpartiet, i december 1994
          </note>
          <note>
            motsatte sig de planerade förändringar av straff för unga som
            den borgerliga regeringen varit överens om och som byggde på ett
            enigt förslag från Ungdomsbrottskommittén. Vår förhoppning har
            varit att den nuvarande regeringen skulle inse betydelsen av ett
            ändrat, tydligt och konsekvent påföljdssystem för ungdomar - inte
            för någon annans skull än för våra ungas.
          </note>
          <note>
            Vi moderater föreslår att påföljden överlämnande till vård enligt
            socialtjänstlagen utmönstras som straffrättslig påföljd och att
            särskilda kriminalvårdshem för unga införs. Vi vill också se ett
            villkorligt frihetsberövande enligt en ryggsäcksmodell. Det förslag
            som presenterades från Justitiedepartementet i måndags tillgodoser
            emellertid inte några av de behov vi länge pekat på och föreslagit
            åtgärder för att tillgodose och som dessutom Ungdomsbrottskommittén
            enigt har ställt sig bakom. Justitiedepartementets förslag innebär
            att överlämnande till vård enligt socialtjänstlagen finns kvar.
            Var blev tydligheten av?
          </note>
          <note>
            Departementets förslag innebär dessutom införande av en ny straffrättslig
            form, nämligen överlämnande till vård vid särskilt ungdomshem.
            Vad är då ett ungdomshem, vid vilket straffet skall avtjänas?
            Jo, ingenting annat än ett § 12-hem. Vilket vårdbehov skall föreligga
            för att man skall dömas till denna
          </note>
          <note>
            "nya" vårdform? I promemorian står: "Den unges behov av vård
            skall inte tillmätas någon betydelse vid påföljdsbestämningen."
          </note>
          <note>
            Det som även för en vuxen hittills varit otydligt blir med det
            nya förslaget från Justitiedepartementet totalt förvirrande. Det
            gör det extra viktigt att vi moderater i dag yrkar bifall till
            vår reservation 8 rörande påföljder för unga lagöverträdare. Vi
            står naturligtvis bakom samtliga våra reservationer men nöjer
            oss med att yrka bifall till reservation 8.
          </note>
          <note>
            Anf. 121 Andre vice talman GÖREL
          </note>
          <note type="speaker">
            THURDIN (c):
          </note>
          <note>
            Herr talman! Först vill jag å Centerns vägnar uttala tillfredsställde
            över det som även Gun Hellsvik tog upp, nämligen att det i det
            här betänkandet har skrivits positivt och uppfordrande om medlingsverksamhet
            för unga lagöverträdare. Vi har stridit för detta i många år,
            och nu kan vi se att trägen vinner i riksdagen mellan varven.
            Det går att få igenom förslag varefter, och det kan ju vara positivt.
          </note>
          <note>
            När jag har funderat litet grand över medlingsverksamheten kom
            det ganska fort en association till hur det var när jag var barn.
            När jag växte upp var det väldigt vanligt att man tvingades att
            be om förlåtelse om man hade gjort något dumt. Det började väldigt
            tidigt. Jag har försökt detta även med mina egna barn.
          </note>
          <note>
            Om de har gjort något dumt mot någon eller haft sönder något
            måste de be om förlåtelse och se om saker och ting kan rättas
            till. Detta måste börja tidigt.
          </note>
          <note>
            Det är ingenting som man kan börja med när barnen kommer upp
            i tonåren och eventuellt börjar bli besvärliga och man börjar
            ha väldiga diskussioner med dem. Man måste markera detta mycket
            tidigt. Då behöver det kanske inte bli mer än att man måste be
            om förlåtelse i stället för att det blir svåra påföljder även
            för andra människor innan det är färdigt och sår som kanske har
            mycket svårt att läka. Jag vill markera att det är viktigt att
            vi allihop står bakom den här formen av reparation.
          </note>
          <note>
            I Centerns reservation 1 betonar vi också detta med en fungerande
            normbildning. Man kan hålla långa utläggningar om vad det skall
            innehålla. Familjen och föräldrarna har naturligtvis det grundläggande
            ansvaret. Det är ju där barnet finns, och det är där man har ett
            utpekat ansvar för barnet.
          </note>
          <note>
            Det är klart att vi måste föra en diskussion i hela samhället
            om vilka normer som skall gälla. Det tror jag att vi har gjort
            för litet. Hela samhället måste delta i den här debatten. Det
            skall inte ske bara här i riksdagen eller inför ett beslut, utan
            det är någonting som man ständigt måste diskutera. Vilka normer
            måste gälla för att vi skall kunna leva samman som människor på
            ett bra sätt?
          </note>
          <note>
            Vi har naturligtvis ett ansvar allihop. Vi har ett ansvar att
            stötta föräldrar. Man kan förstå hur svårt det kan vara för unga
            föräldrar att ha små barn. Det uppstår problem, och de har inget
            stöd. De har kanske inte några far- eller morföräldrar. Det vet
            man ju inte.
          </note>
          <note>
            De har kanske inte kontakt med några vuxna. Då finns det faktiskt
            ett ansvar i samhället runt omkring som vi måste ta för att stötta
            dessa unga föräldrar. Det handlar om att åstadkomma frivillig
            föräldrasamverkan.
          </note>
          <note>
            Jag har sett att nu när unga människor får barn får de träffa
            andra unga föräldrar för att tillsammans diskutera barnets utveckling,
            hur det går och hur de upplever situationen. Det är också sådana
            här positiva saker som ingår i normbildningen.
          </note>
          <note>
            Skolan har naturligtvis också ett stort ansvar. Där vistas ju
            barnen länge och under lång tid under dagen.
          </note>
          <note>
            Där är de för att lära sig olika saker. Då måste de också lära
            sig etik och moral. De måste lära sig vad som är rätt och fel.
            Det är viktigt att även lärare tar ställning och visar var de
            står i de här frågorna. Det kan nog variera väldigt mycket mellan
            olika personer.
          </note>
          <note>
            Jag tänker på en utredning som Rädda Barnen tagit fram, där det
            framgår att barn och unga saknar vuxenkontakter. Man kan ju förstå
            att det inte blir så mycket bevänt med normbildningen om de inte
            har någon att diskutera frågorna med. Den normlöshet som det talas
            så mycket om, som vi från Centern också har pekat på, kanske beror
            på att vi inte tar på oss ansvaret som vuxna, tar på oss det ledarskap
            som många av oss har att utöva, för att normbildningen skall åstadkommas.
          </note>
          <note>
            Vi pratar ofta om att normlösheten breder ut sig, som om den
            gjorde det av sig själv. Men det är klart att vi vuxna i så fall
            är involverade i den utvecklingen, och det ansvaret måste vi ta.
            Därför är debatten här i riksdagen viktig. På något sätt är det
            nödvändigt att den också förs ut i samhället och att den förs
            på skolorna. Har man t.ex. ett mobbningsproblem i skolan tar man
            tag i det. Jag såg i någon tidning häromdagen att om det uppstår
            ett mobbningsfall i en skola borde alla lämna alla uppgifter och
            koncentrera sig på att lösa konflikten och på att åstadkomma en
            bra atmosfär i skolan. Det är ju grunden för både normbildning
            och en god arbetsmiljö, så att alla kan lära sig saker och ting
            på ett bra sätt.
          </note>
          <note>
            Majoriteten har i betänkandet tagit upp många av de här frågorna.
            Det som är skillnaden, när man ser på reservatiorna, är synen
            på familjen. Vi som har skrivit en reservation tillsammans pratar
            om familjepolitik, därför att den har betydelse. Vi pratar inte
            bara om föräldrars ansvar, vi vill också ge dem möjlighet att
            ta ansvar. Det är mycket viktigt att komma ihåg i de här sammanhangen.
          </note>
          <note>
            Regeringen bör genomföra en översyn av gällande lagstiftning
            och understryka den här rollen. I det fallet har majoriteten pekat
            på att det finns en kommitté som jobbar med frågan om hur vi skall
            föra in barnens rättigheter, kopplat just till t.ex. föräldraansvar,
            i lagstiftningen i Sverige. Så det är just synen på familjen som
            jag tycker är den stora skillnaden.
          </note>
          <note>
            Jag håller med Gun Hellsvik om vikten av familjekonferenser.
            Det är också en mötesplats för människor som faktiskt behöver
            samtala om ett gemensamt problem, nämligen att någon har handlat
            illa mot någon annan. Där kan man i en dialog, tillsammans med
            människor som kan hjälpa och stötta, försöka reda ut konflikterna.
          </note>
          <note>
            Det har vi nog på sätt och vis varit litet dåliga på, kanske
            inte bara här i Sverige. Just att man erkänner att man har gjort
            ett fel, att man inser och förstår vidden av det brott som man
            har begått är ju en förutsättning för att man skall kunna rehabiliteras.
            Det är en förutsättning för att man skall känna att man kan nå
            en förbättrad situation, trots att man har begått ett brott. Det
            är ju också viktigt att det finns med. Därför har vi tillsammans
            med andra i reservation nr 2 visat på vikten av familjekonferenserna.
          </note>
          <note>
            Reservation 4 handlar om registrering av brott.
          </note>
          <note>
            Det är en information, t.ex. statistik. Statistik diskuterades
            även i föregående betänkande. Statistik är viktigt om vi skall
            ha en aning om vidden av brott begångna av barn. På något sätt
            är det också viktigt att föräldrar har möjlighet att få information
            och att man samarbetar även mellan myndigheter, just för barnens
            och de ungas bästa. Det handlar ju egentligen om det.
          </note>
          <note>
            Det är bra om det går att ta fram ett system så att vi har någonting
            konkret att diskutera. Då vet vi vad vi har att ta ställning till.
            Men på något sätt måste det här ändå åtgärdas. Här finns det kanske
            nyanser mellan olika synsätt hos en del av oss.
          </note>
          <note>
            I reservation 5 påtalar vi hur angeläget det är just med den
            här samordningen mellan olika myndigheter.
          </note>
          <note>
            Tittar vi på påföljdssystemet för unga lagöverträdare måste grundinställningen
            vara att barn och unga inte skall sitta i fängelse. Det är inte
            någon lämplig plats för dem. Därför måste man se om man kan vidta
            åtgärder i någon annan form, om en ung människa begår ett väldigt
            grovt brott. Det går aldrig att riktigt förutsäga var gränsen
            går för olika saker. Men grundinställningen måste vara att barn
            och unga inte skall sitta i fängelse. De skall ha en chans att
            på ett bra sätt kunna komma tillbaka.
          </note>
          <note>
            Man behöver titta på nya påföljder. Gun Hellsvik beskrev hur
            hon ser på det här. Men det behöver finnas en mångfald. Människor
            är olika, och det behövs olika insatser. Även barn och unga är
            olika. Det behövs olika insatser. Det behövs flexibilitet. Det
            behövs en förmåga hos samhället att anpassa sig, så att det blir
            en bra åtgärd för den unga människan.
          </note>
          <note>
            Just att se det ur ett mångfaldsperspektiv tror jag är nödvändigt.
            Det är inte så ofta vi pratar om biologisk mångfald när det gäller
            människor. Jag tycker att vi skulle göra det litet oftare. Även
            vi tillhör ju det biologiska livet. Man kan använda både traditionella
            påföljder och andra påföljder och se hur man kan skapa en dynamisk
            diskussion kring de unga lagöverträdarna. De skall känna att det
            inte bara är något som spikas fast, utan hänsynstagande till vad
            de är för människor, för personer. Vi har utvecklat det här i
            reservation 9.
          </note>
          <note>
            Med det här yrkar jag bifall till reservationerna 2
          </note>
          <note>
            och 4. Självklart står vi centerpartister även bakom övriga reservationer.
          </note>
          <note type="speaker">
            Anf. 122 SIW PERSSON (fp):
          </note>
          <note>
            Herr talman! Kan man tidigt förutsäga vilka barn som mer än andra
            barn riskerar att hamna i riskzonen?
          </note>
          <note>
            I dag är det många som tror att det kan finnas en ärftlig biologisk-genetisk
            sårbarhet för exempelvis alkoholmissbruk, våldsamhet och kriminalitet.
            Det är avvikelser som gör ett barn mer disponibelt för att hamna
            snett.
          </note>
          <note>
            Men man ärver inte ett missbruk. Till 99 % är det den sociala
            miljön som avgör hur det kommer att gå.
          </note>
          <note>
            Ett exempel är barn med MBD/DAMP, en lätt hjärnskada som orsakar
            dysfunktion när det gäller aktiviteter, motorik och perception.
            Barnen är, som vi vet, ofta hyperaktiva. De har koncentrationssvårigeheter,
            och de har ett annat socialt beteende.
          </note>
          <note>
            I dag anar vi att en stor del av de manliga kroniska brottslingarna
            tillhör den här gruppen.
          </note>
          <note>
            Men det handlar alltid om samverkande faktorer. I
          </note>
          <note>
            en stabil miljö finns det inte något belägg för att ett visst
            genetiskt arv leder till kriminalitet.
          </note>
          <note>
            Men en MBD-pojke hamnar kanske mitt i en svår skilsmässa. Han
            har en ensamstående mamma som är arbetslös, som har drogproblem
            och som kanske släpar hem olika karlar. Det är kriminalitet i
            bostadsområdet. Skolan är oförstående. Han har dåliga kontakter
            eller inga kontakter alls med läkare. Föräldrakontrollen är dålig,
            och självkänslan är dålig. Då vet vi att risken för kriminalitet
            ökar markant. Det är inte så konstigt att den gör det.
          </note>
          <note>
            Vi vet också att det finns forskningsresultat som visar att några
            procent av de barn som lämnar högstadiet fortfarande har läs-
            och skrivsvårigheter. Motsvarande studier av unga brottslingar
            visar att så mycket som 75 % av dem har läs- och skrivsvårigheter.
          </note>
          <note>
            Mycket tidigt, det vet vi, kan vi förutsäga att de här barnen
            riskerar att hamna på fel sida om lagen.
          </note>
          <note>
            Därför måste samhället omedelbart sätta in resurser för samlat
            stöd, för att hjälpa både barnen och föräldrarna. Vi skall veta
            att det här dessutom är en extremt god affär för samhället. Ändå
            görs det inte. Det beror på olika myndigheters revirtänkande,
            som hindrar ett vettigt utnyttjande av befintliga resurser.
          </note>
          <note>
            I Göteborg har man gjort en studie kring en hyperkriminell 15-årig
            kille och hans mamma. Det visade sig att inte mindre än fyra olika
            förvaltningar vårdade familjen samtidigt och utan att de olika
            instanserna kände till varandra. Dessutom hade de olika instanserna
            helt olika målsättningar, vilket gjorde att effekten blev lika
            med noll. Jag är rädd för att det inte är ovanligt att det ser
            ut så här i Sverige i dag.
          </note>
          <note>
            Vi skall komma ihåg att det i det här sammanhanget, liksom naturligtvis
            i många andra sammanhang, finns några viktiga nyckelord. Det är
            tidig upptäckt, omedelbara åtgärder och samverkan. Jag är övertygad
            om att det inte kommer att kosta en enda krona mer än det gör
            i dag. Däremot vet vi att sena åtgärder kostar enorma pengar.
            Dessutom vet vi att de alltför ofta ger mycket liten effekt.
          </note>
          <note>
            Någonting vi också skall tänka på är att vi under många år har
            skapat produkter och betalningssystem som dränker oss i brott.
            Lås och larm försvårar visserligen för brottslingarna, men de
            gör ingenting åt brottsligheten i sig. Därför är det viktigt att
            vi påverkar människors attityder genom, som det heter, social
            brottsprevention.
          </note>
          <note>
            Låt mig ta ett annat exempel. Det är tio år gammalt, men vi kan
            ju räkna upp det. Det var en person som hyrde en videokassett
            under falsk identitet och inte lämnade tillbaka den till uthyraren.
            Det är sådant som på byråkratispråk heter bedrägligt beteende.
            Det kostade samhället 16 000 kr när polis, domstol och kronofogde
            fick ta hand om ärendet. För uthyraren spelade det naturligtvis
            ingen roll. Han fick ersättning av försäkringsbolaget.
          </note>
          <note>
            Den lilla grupp kriminella som står för den tunga brottsligheten
            stoppas inte av fler väktare, larm och höga stängsel. Att vänta
            med insatser tills de dokumenterat sin kriminalitet skall vi komma
            ihåg är inhumant, inte bara mot offren utan även mot brottslingarna
            själva. Dessutom vet vi att det alltför ofta är dömt att misslyckas.
          </note>
          <note>
            BRÅ har med forskning visat att det inte sker någon direkt nyrekrytering
            till det traditionella brottsbalksbrottet efter 23 års ålder.
            Därför är det viktigt att vi på alla sätt håller ungarna borta
            från kriminaliteten så länge att de sannolikt klarar sig.
          </note>
          <note>
            Det är också viktigt att rättsväsendet slutar att tolerera småbrotten
            och fångar upp barnen i riskzonen innan de rekryteras in i kriminaliteten.
            Vi vet att mycket av detta är synligt så tidigt som på barnavårdscentralen.
          </note>
          <note>
            För att vi skall lyckas med allt det vi vill måste vi komma ihåg
            att det finns några brottsförebyggare som är mycket bättre än
            alla andra. Det är föräldrarna. Då måste vi från samhällets sida
            verkligen hjälpa dem och inte stjälpa dem. Det är vår uppgift
            att stödja dem när det behövs.
          </note>
          <note>
            Herr talman! Vi i Folkpartiet står bakom några reservationer.
          </note>
          <note>
            I reservationen 1 talar vi om normerna. Jag kommer så småningom
            till de reservationer som vi skall yrka bifall till.
          </note>
          <note>
            Reservationen om familjegruppskonferenser står vi också bakom.
            Det är mycket viktigt att vi ser till att familjerna får en möjlighet
            att tillsammans med sina barn klara upp de problem som kan uppkomma.
          </note>
          <note>
            För att man skall kunna sätta in åtgärder måste man veta hur
            åtgärderna skall sättas in. Då är det viktigt att man har statistik
            över problemen. Det är därför vi också står bakom reservation
            4 som gäller registrering av minderåriga lagöverträdare. Det är
            tyvärr så illa i dag att 15 år inte sätter gränsen för när man
            börjar. Man börjar tyvärr även tidigare.
          </note>
          <note>
            Som jag sade i inledningen till mitt anförande finns det problem
            mellan olika myndigheter. Tyvärr gömmer en del sig bakom sekretessen.
            Det är därför som vi är med på reservation 5. Herr talman! Till
            reservation 5 vill Folkpartiet yrka bifall.
          </note>
          <note>
            Vi står också bakom reservation 6 och reservation
          </note>
          <note>
            13. Den senare gäller föräldrars närvaro vid rättegång.
          </note>
          <note>
            Det gör vi för att ytterligare markera att har man skaffat barn
            till världen gäller det att hela tiden bry sig, att vara närvarande
            och att ta ansvar.
          </note>
          <note>
            Tack, herr talman!
          </note>
          <note type="speaker">
            Anf. 123 ALICE ÅSTRÖM (v):
          </note>
          <note>
            Fru talman! Vi skall återigen behandla ett betänkande som bygger
            på motioner från allmänna motionstiden. Det behandlar just ungdomsbrott
            och påföljden för unga lagöverträdare.
          </note>
          <note>
            Jag måste säga, fru talman, att den här debatten på ett sätt
            berör mig ganska illa. Under den tid som jag har suttit i riksdagen
            - det har inte varit så länge, sedan förra valperioden - har jag
            upplevt att vi är överens i justitieutskottet när vi debatterar
            ungdomsbrott. Det har vi gjort vid en mängd tillfällen. Vi har
            diskuterat hur viktigt det förebyggande arbetet är, att det är
            viktigt att kunna bryta tidiga kriminella beteenden, att kunna
            förändra saker och ting. Vi vet att fritidsgårdar och verksamheten
            i skolan är oerhört viktig. Vi känner allihop till betydelsen
            av stödlärare, kuratorer, ja, hela den här biten.
          </note>
          <note>
            Samtidigt, fru talman, måste jag när jag tittar ut över vårt
            samhälle i dag, när jag noterar de nedskärningar som görs, när
            jag ser den statistik som hela tiden kommer om en ökad utslagning,
            ökad ungdomskriminalitet konstatera att vi inte har förmått att
            skydda våra barn. Trots den statistik, den forskning och den kunskap
            vi har, har vi inte klarat av att bryta den utveckling som pågår.
          </note>
          <note>
            När man pratar om ungdomsbrott säger man att ungdomsbrottsligheten
            har ökat katastrofalt. Våldsbrotten bland unga människor har ökat,
            och många frågar sig vad som har hänt med våra ungdomar. Jag skulle
            vilja vända på frågan. Vad har hänt med vuxenvärlden?
          </note>
          <note>
            Fru talman! Jag var på ett studiebesök på ett § 12-
          </note>
          <note>
            hem. Där mötte jag dem som arbetade där. Man hade haft en liten
            11-årig kille på akututredning. Han satte skräck i en hel skola.
            Han satte skräck i alla lärare.
          </note>
          <note>
            Alla vuxna i omgivningen säger: Vi kan inte handskas med honom.
            Vi kan inte ta ansvar för det här. Vad har hänt med vuxenvärlden
            när en liten 11-åring kan sätta sådan skräck i oss att vi tar
            våra händer ifrån det här barnet?
          </note>
          <note>
            När vi diskuterar ungdomsbrott kanske vi mer skulle diskutera
            vad som har hänt med vuxenvärldens ansvar. Det finns ett antal
            motioner och reservationer som diskuterar påföljdssystemet. Hur
            skall vi kunna straffa de ungdomar som begår grova brott? Skall
            vi ha speciella kriminalvårdsanstalter eller skall vi sätta dem
            i fängelse? Det här är en allvarlig debatt. Många människor ute
            i samhället är rädda för våra ungdomar, och våra ungdomar är rädda
            för varandra.
          </note>
          <note>
            Vi kan inte lösa de här frågorna med straff. Vi kan inte lösa
            dem med att låsa in ungdomarna. Vi kan inte lösa dem genom strafflagstiftning.
            Därför, fru talman, har jag ställt mig bakom reservation nr 2
            som handlar om familjegruppskonferenser. Jag själv och Vänsterpartiet
            har inte skrivit någon motion under allmänna motionstiden om det
            här. Men jag var med på justitieutskottets resa till Nya Zeeland
            där man har infört den här modellen med familjegruppskonferens,
            och jag måste säga att det var första gången på väldigt många
            år som jag kände att något skulle kunna vara ett sätt att avbryta
            den utveckling som vi har varit på väg mot.
          </note>
          <note>
            Det är mycket möjligt att de övriga reservanterna och jag inte
            är helt överens om hur familjegruppskonferenserna skall användas,
            men det viktiga tycker jag är att det kommer i gång en försöksverksamhet
            som gör att vi kan hitta sätt att avbryta denna utveckling och
            att vi lyfter tillbaka ansvaret till både föräldrarna, de unga
            och övriga inblandade. Frågan är kanske: Är det rättsväsendet
            som skall ta ansvaret för när vi misslyckas i fostran av våra
            barn? Är det fostra våra barn vi skall göra, eller straffa våra
            barn? Jag tror att det är att fostra våra barn och att vuxna människor
            och barn tillsammans behöver ta ansvar.
          </note>
          <note>
            Det som är unikt för familjegruppskonferensen som man använder
            i Nya Zeeland är att man använder den för alla brott utom mord
            och dråp när det gäller ungdomar mellan 14 och 17 år. Det är inte
            säkert att vi här i Sverige är beredda att använda den så heltäckande.
            Det kan säkert finnas diskussioner om det.
          </note>
          <note>
            Men i Nya Zeeland ville man komma ifrån det höga antal omhändertagna
            barn som man hade tidigare och det höga antal inlåsta ungdomar
            som bara ökade. Och med familjegruppskonferenser har man minskat
            antalet omhändertagna barn drastiskt.
          </note>
          <note>
            Det som är positivt med familjegruppskonferenserna är att den
            unge får ta ansvar för det han har gjort, och han får ställa saker
            och ting till rätta. Föräldrarna får vara med och ta ansvar, men
            framför allt får föräldrarna vara delaktiga och ta sin del av
            uppfostran. I dag tror jag att vi har tappat mycket när vi säger
            att ansvaret ligger hos socialtjänst, skola eller någon annan.
            Många gånger har vi också tagit ifrån föräldrarna möjligheterna
            att ta ansvar och vara delaktiga.
          </note>
          <note>
            Familjegruppskonferenser anser jag också är väldigt positivt
            ur brottsofferperspektiv. Det är egentligen ingen av oss som kan
            säga vad som krävs för att varje enskilt brottsoffer skall kunna
            få upprättelse.
          </note>
          <note>
            Någon kan fara väldigt illa av att få sin handväska ryckt och
            bli väldigt påverkad, och en sådan person kan behöva sin upprättelse.
            Brottsoffren skall också ha möjlighet att ställa sina krav på
            vad de behöver för att få upprättelse för det brott som de har
            varit utsatta för. Det tycker jag också är att lyfta upp brottsoffrens
            möjlighet att få upprättelse, att kunna få ställa sina krav och
            att kunna få känna att: Nu är det klart.
          </note>
          <note>
            Jag ser också familjegruppskonferenserna som väldigt positiva
            i ett samhälle som är mångkulturellt, där varje kultur och varje
            familjegruppskonferens också har en möjlighet att utarbeta sina
            kontrakt och sina lösningar och där människor från olika kulturer
            kan ha en möjlighet att föra med sig sina traditioner och sina
            metoder att förändra och att stötta och hjälpa sina barn så länge
            de håller sig inom den lagstiftning som vi har här i Sverige.
          </note>
          <note>
            Fru talman! Jag skulle kunna tala väldigt länge om de här frågorna,
            för jag tror att de är så oerhört betydelsefulla. Jag tror att
            de kommer att ha stor betydelse för vilket samhälle vi skall ha
            i framtiden och för om vi vuxna kommer att klara av att ha ansvaret
            för våra barn. Jag hoppas att vi kommer att kunna få en majoritet
            för att införa ett nytt system för att försöka möta våra barn
            och de problem vi har.
          </note>
          <note type="speaker">
            Anf. 124 GUN HELLSVIK (m) replik:
          </note>
          <note>
            Fru talman! Alice Åström och jag är helt överens om att den avgörande
            frågan för att komma åt våra unga och hindra att de hamnar snett
            handlar om att vuxna får ta ett större ansvar och spela en annan
            roll.
          </note>
          <note>
            Men jag blir litet besviken när jag sedan hör påståendet från
            Alice Åström att det vi här behandlar till största delen är frågor
            om straffrättsliga påföljder. Jag frågar mig därför om Alice Åström
            har varit med under behandlingen av ärendet - det vet jag att
            hon har varit - och om hon har läst igenom betänkandet -
          </note>
          <note>
            det är jag helt säker på att hon har gjort.
          </note>
          <note>
            Vid en hastig summering - jag har inte sett något skäl att göra
            någon summering tidigare - kan jag konstatera att av de elva punkter
            vi har att ta ställning till i dag är det sju punkter som enbart
            rör vuxenvärldens ansvar och möjligheter. Endast en punkt rör
            straffrättsliga påföljder. Övriga ligger närmast frågan om vuxenvärldens
            ansvar och möjligheter.
          </note>
          <note type="speaker">
            Anf. 125 ALICE ÅSTRÖM (v) replik:
          </note>
          <note>
            Fru talman! Gun Hellsvik var - tyvärr, för min del
          </note>
          <note>
            - väldigt träffsäker i beskrivningen. Det här består inte bara
            av dessa frågor, utan det finns en massa andra punkter. Jag tänkte
            nog kanske inte bara på dagens betänkande och dagens debatt i
            mitt anförande utan ville också mer generellt säga att mycket
            av debatten handlar om just dessa frågor om strafftänkande eller
            inte, och jag tycker att det finns så mycket annat.
          </note>
          <note>
            Men Gun Hellsvik har givetvis alldeles rätt. Det här betänkandet
            innehåller väldigt mycket mer än bara detta.
          </note>
          <note type="speaker">
            Anf. 126 GUN HELLSVIK (m) replik:
          </note>
          <note>
            Fru talman! Alice Åström kanske skulle fundera över varför Alice
            Åström och många andra har uppfattningen att debatten i denna
            viktiga fråga så lätt uppfattas som en debatt om enbart straff.
            Det kanske kan bero på att alltför många slänger ur sig litet
            slarviga påståenden. Låt oss hjälpas åt att nyansera den här debatten
            och peka på samtliga sidor.
          </note>
          <note type="speaker">
            Anf. 127 KIA ANDREASSON (mp):
          </note>
          <note>
            Fru talman! Att ungdomsbrott är ett samhällsproblem är ju ovedersägligt,
            och det är vi alla ense om. Det är ju inte konstigt att vi i justitieutskottet
            pratar mycket om straff, eftersom det är just sådana frågor som
            behandlas i justitieutskottet. Men vi tar också upp förebyggande
            åtgärder och behandling.
          </note>
          <note>
            Genom närpolisreformen har vi fått ett väldigt bra instrument
            för att arbeta förebyggande med ungdomar och försöka förhindra
            att de hamnar inom kriminalvården eller socialtjänsten som det
            här handlar om.
          </note>
          <note>
            Däremot finns det i de här diskussionerna begrepp som man måste
            analysera och gå till botten med.
          </note>
          <note>
            Något som står i en reservation från de borgerliga partierna
            och som ofta sägs från dessa partier är att familjen och föräldrarna
            skall ha huvudansvaret, och det är väl riktigt. Det är väl jättebra
            när fungerande familjer tar ansvaret, och de kanske behöver hjälp.
          </note>
          <note>
            Men alla de familjer och föräldrar som inte orkar av olika skäl
            eller kan ta på sig föräldrarollen, vad gör vi med dem?
          </note>
          <note>
            Kom ihåg att vuxenansvaret också omfattar den kultur som omger
            ungdomarna. Vi pratar inte om den, men den är väsentlig för den
            fria marknaden. Vuxna tjänar pengar på att pådyvla dessa ungdomar
            ett visst mönster som de tycker är häftigt och vill efterlikna.
          </note>
          <note>
            Det blir deras kultur - våldsfilmer, reklam, musik och musikvideor
            - och det blir häftigt.
          </note>
          <note>
            Det är ju detta som är kampen för föräldrarna och andra vuxna,
            som inte är lika häftiga som de förebilder ungdomarna erbjuds
            från marknaden. Det är de som är macho som är "inne", och det
            innebär att man kan överträda lagregler. Det är riktlinjen.
          </note>
          <note>
            De borgerliga partierna säger också att skolan skall ha ett stort
            ansvar. Men skolan är inte bara lärare som sliter med undervisningen
            och kunskapsinhämtandet, utan i skolan finns ju också ungdomar
            som är förebilder för de övriga i gänget, ungdomar som har tagit
            intryck av ungdomskulturen, som är "inne" och som de andra ungdomarna
            samlas runt omkring. Där finns även ungdomar som begår kriminella
            handlingar, som dricker sig fulla, osv. De är förebilder för många
            ungdomar i skolan. Det är det som är det konstiga.
          </note>
          <note>
            Jag har den här veckan en praktikant som är mycket insiktsfull
            fastän hon bara är 16 år. Hon är jätteduktig, lägger ned tid på
            skolarbetet, uppför sig trevligt och går en annan väg, men runt
            henne flockas inte så många. Men Maja, som berättar om sitt leverne
            på helgerna, vilka killar hon är med och allt vad hon gör - runt
            henne är det samling; det är inne att vara sådan. - Detta har
            också betydelse för ungdomsbrott.
          </note>
          <note>
            Problemet med föräldrarollen och familjerna är att det är en
            otrolig brist på vuxna män. De människor som skall försöka ta
            hand om de ungdomar som har hamnat snett säger enstämmigt: Var
            är männen?
          </note>
          <note>
            Vi är överens om det vi har skrivit om de här problemen, men
            jag skulle vilja att vi fick en definition av vad det betyder
            att förstärka föräldrarollen.
          </note>
          <note>
            Hur? Vi kan inte bara säga så - vi måste gå in och tala om hur
            det skall gå till. Detsamma gäller vårt tal om skolans ansvar.
            Man kan inte bara tala om det år efter år och gång efter gång
            i alla papper. Att tala om hur man gör det är också politik.
          </note>
          <note>
            Reservationen tar också upp vad vi skall göra med de ungdomar
            som har hamnat i sådana brott. Vi vill inte sätta dem i fängelse
            - vi tror inte att det är något positivt. Under vårt arbete med
            påföljdsfrågan har regeringen kommit med en departementsskrivelse
            -
          </note>
          <note>
            Påföljder för unga lagöverträdare. Där föreslår regeringen -
            det blir väl till ett förslag så småningom - att huvudansvaret,
            som fortfarande skall ligga på socialtjänsten skall stramas upp.
            När fallet sedan dras inför domstol måste man presentera en vårdplan.
            Det tycker jag är positivt.
          </note>
          <note>
            Jag yrkar ändå bifall till reservation 10. Den handlar just om
            att domstolarna skall ha mer inflytande och att man inte bara
            skall överlämna det till socialtjänsten. Det har visat sig att
            det inte är bra, speciellt inte när kommunerna sedan skall stå
            för kostnaderna för de åtaganden som skall göras.
          </note>
          <note>
            Det står också i departementsskrivelsen att domstolarna skall
            avgöra om åtgärderna står i proportion till brottet. Det tycker
            jag också är positivt. Ett tilläggsstraff skall kunna utdömas
            som kallas ungdomstjänst - det är alltså en samhällstjänst. Jag
            har också tyckt att samhällstjänst är en bra åtgärd när det gäller
            ungdomar.
          </note>
          <note>
            Min reservation gäller att domstolarna får ett tillräckligt underlag,
            så att de kan göra ett nyanserat ställningstagande. Jag förstår
            att det kommer att bli så, men jag har ändå lämnat den här reservationen.
          </note>
          <note>
            Jag är också med på moderaternas reservation 6
          </note>
          <note>
            om otillåten utlämning av film och video. Den gäller alltså det
            som jag började med, ungdomskulturen. Jag är för något mycket
            mer långtgående, nämligen att en viss form av censur skall införas.
            Jag tycker att det är ett vuxenansvar att vi inte pådyvlar våra
            barn detta.
          </note>
          <note>
            Varför skall vi göra det? Det finns inte någon anledning. Det
            finns inte heller någon anledning för vuxna att se på sådana blodiga
            filmer. Det är ju inget positivt i det. Men man får ju ta små
            steg i politiken, och detta är ju ett steg och ett sätt att visa
            hur allvarligt man ser på det. Därför är jag med på den här reservationen.
          </note>
          <note>
            Medling har vi avhandlat. Där har jag också haft en motion, som
            jag har fått dra tillbaka - vi är helt eniga på den punkten, och
            det är mycket positivt.
          </note>
          <note>
            När det gäller familjekonferenser för att gå vidare tycker jag,
            precis som sägs i utskottsbetänkandet, att vi kanske först måste
            ha den här försöksverksamheten på vissa ställen och utvärdera
            den, precis som vi har gjort med medlingen, innan vi genomför
            det fullständigt. Det tycker jag är rätt ordning.
          </note>
          <note>
            Registrering, som några partier har föreslagit, av lagöverträdare
            som är under 15 år för att förebygga kriminalitet, tycker inte
            jag är något bra förslag. Jag tycker att det är bättre att socialsekreterarna
            med en gång får reda på när polisen har upptäckt lagöverträdare
            som är under 15 år. Jag har här ett tidningsklipp ur Svenska Dagbladet,
            där man berättar om att just ett försök med socialsekreterare
            hos närpolisen gav bättre möjligheter att förebygga kriminalitet.
            En socialsekreterare har på prov flyttat in hos närpolisen och
            medverkar vid alla förhör av dem som är under 15 år.
          </note>
          <note>
            Resultatet har blivit tidig upptäckt, vilket väl var en av anledningarna
            till att registrera dem. Vidare har fallen blivit mycket snabbare
            utredda. Tidigare har det samarbetet inte funnits. Det här projektet
            är så positivt att det skall gå vidare, och jag skulle önska att
            det vore så på alla platser. Det är mycket bättre att göra så
            än att registrera ungdomarna.
          </note>
          <note>
            Avslutningsvis vill jag bara säga att det är oerhört viktigt
            att uppmärksamma att det har visat sig att många av dyslexibarnen
            hamnar i kriminalitet. Att det verkligen är så har vi fått bekräftelse
            på i flera utredningar, och nu alltså återigen. Den kopplingen
            måste vi ta på allvar. Men i justitieutskottet har vi ju tyvärr
            våra ärenden, och man får som jag redan har sagt inte den önskvärda
            helheten. Men det är ändå viktigt att vara medveten om - och nämna
            det gång på gång - att många faktorer samverkar här och att det
            förebyggande arbetet är det viktigaste. Vi måste börja underifrån,
            innan vi går så långt att vi bestämmer påföljder för så unga människor.
          </note>
          <note type="speaker">
            Anf. 128 GUN HELLSVIK (m) replik:
          </note>
          <note>
            Fru talman! Jag blir mycket konfunderad när jag hör Kia Andreasson
            säga att hon inte kunde acceptera ett införande av familjegruppskonferenser
            därför att man först bör ha en försöksverksamhet med utvärdering.
            Vi som står bakom reservationen, som skulle ha blivit en majoritetstext
            om Kia Andreasson hade ställt sig bakom den, har föreslagit just
            en försöksverksamhet - ingenting annat. Om Kia Andreasson nu upptäcker
            att hon gjort ett misstag är det ännu inte för sent att ändra
            sig.
          </note>
          <note>
            Jag vill också kommentera något som Kia Andreasson sade inledningsvis,
            då hon talade om föräldraansvaret. Även på den punkten måste det
            finnas en missuppfattning, eller också ser vi världen helt olika.
          </note>
          <note>
            Enligt vår uppfattning - jag talar nu om oss som står bakom reservation
            1 - ges inte familjer med förmåga det ansvar de borde ha rätt
            att ta. Det är mycket lätt att visa på många exempel. Ett gäller
            en mormor och morfar som inte har fått ta hand om sitt barnbarn,
            och detta enbart på grund av deras ålder, vilket knappast har
            så mycket med förmåga och känsla för att fostra barn att göra.
            Jag skulle rekommendera Kia Andreasson att lyssna på ett Studio
            1-program, som på ett mycket bra sätt beskrev vad den bristande
            rätten att ta sitt ansvar har inneburit för många familjer och
            för deras unga.
          </note>
          <note type="speaker">
            Anf. 129 KIA ANDREASSON (mp) replik:
          </note>
          <note>
            Fru talman! Försöksverksamheten med familjegruppskonferenser
            kommer säkert att bli av. Jag vill nu inte ta detta steg fullt
            ut och begära att verksamheten skall formaliseras. Jag tror att
            familjegruppskonferenserna kommer som en naturlig del när medlingen,
            som är ett första steg i förfarandet, är inarbetad. Vi vet att
            resurserna är knappa, så dem får vi ta ställning till. Vi får
            börja med denna form och sedan utvidga.
          </note>
          <note>
            Jag tycker att det är förståndigt att göra på det viset.
          </note>
          <note>
            När det gäller familjen har vi säkert olika syn.
          </note>
          <note>
            Gun Hellsvik nämner att farfäder och mormödrar inte får ta hand
            om barnen. Det är vi i Miljöpartiet väldigt upprörda över. Vi
            har verkligen drivit den frågan för att det skall bli en ändring.
            Men det finns så många vuxna med familj som inte klarar av att
            ha familj.
          </note>
          <note>
            Därför kan man inte hela tiden säga att familjen måste ha ansvaret.
            Man vet att många ungdomar flyr från sina familjer därför att
            de far illa. Kvinnovåld är faktiskt också barn- och ungdomsvåld.
            Barn och ungdomar lever ju också i dessa familjer. Vi vet att
            kvinnovåld förekommer i många familjer. Det är inte något positivt.
            Därför är det viktigt att inte lyfta fram familjen som den enda
            lösningen. Vi får se på vad vi skall göra runt omkring.
          </note>
          <note type="speaker">
            Anf. 130 GUN HELLSVIK (m) replik:
          </note>
          <note>
            Fru talman! Jag föreslår att Kia Andreasson litet noggrannare
            läser igenom bl.a. den moderata motion som rör ungdomar och även
            en del av våra andra motioner. Då skulle Kia Andreasson kanske
            upptäcka att även vi inser att familjer har olika förmåga och
            olika problem, och att många behöver väldigt mycket stöd. Vi vill
            peka på att alltför många i dag inte får lov att ta det ansvar
            som de både vill och kan ta.
          </note>
          <note>
            Familjegruppskonferensen kan inte utvecklas fullt ut ens i begränsad
            omfattning med den lagstiftning vi har. Det kräver att vi får
            en del ändrade regler och möjligheter att i viss utsträckning
            avvika från nu gällande regler.
          </note>
          <note>
            Säger man nej till det förslag som fem av riksdagens partier
            står bakom skjuter man också på den framtida möjligheten att få
            till stånd den typ av familjegruppskonferenser som jag uppfattar
            att även Kia
          </note>
          <note>
            Andreasson tycker är positiv.
          </note>
          <note type="speaker">
            Anf. 131 KIA ANDREASSON (mp) replik:
          </note>
          <note>
            Fru talman! Jag har faktiskt under min tid här i riksdagen läst
            alla moderata motioner som har hamnat i justitieutskottet. Jag
            har även läst alla andra motioner väldigt noga. Det jag finner
            som ett genomgående signum är just skolan och familjen. Det är
            kamporden.
          </note>
          <note>
            Så är det även när det gäller reservationen om utegångsförbud.
            Polisen skall kunna hämta hem ungdomarna om föräldrarna vill ha
            hjälp. Vilka ungdomar gäller det? Det är ju de ungdomar som har
            familjer och föräldrar som bryr sig. Det är de andra familjerna
            som jag pratar om, där föräldrarna inte orkar eller kan ta sitt
            föräldraansvar och inte bryr sig. Skall de ungdomarna fortsätta
            att vara ute på stan? De föräldrarna kommer ju inte att ta kontakt
            med polisen. Då blir det så att vi stöder de familjer som har
            kraft och är starka, medan vi lämnar barnen från de andra familjerna
            åt sitt öde. Det är så jag tolkar det. Det är en tolkningsfråga.
          </note>
          <note type="speaker">
            Anf. 132 ROLF ÅBJÖRNSSON (kd):
          </note>
          <note>
            Fru talman! Jag skall först och främst yrka bifall till reservationerna
            1 och 11. Vi står naturligtvis också bakom de andra reservationer
            som vi har varit med om.
          </note>
          <note>
            Reservation 1 gäller normbildningen. Det är egentligen det viktigaste
            av allt. Ungdomsbrottslighet är naturligtvis en mycket besvärlig
            historia. Det har den varit länge. Det enda man med visshet vet
            i dag är att den normbildning som kommer till stånd när barn är
            väldigt små är helt avgörande. Det gamla uttrycket
          </note>
          <note>
            "att fostra sina barn" visar sig alltså ha bäring. Det är så
            banalt att det nästan är pinsamt att säga, men uppenbarligen måste
            vi göra det i dessa tider. Det är där kriminologin står i dag.
            Det är på den nivån man skall sätta in alla resurser.
          </note>
          <note>
            Vad vi pratar mest om i dessa sammanhang är det repressiva inslaget.
            Det har som regel gått så långt att det nästan inte spelar någon
            roll vad man gör. Det hindrar inte att man ändå måste bearbeta
            problematiken, men man får inte glömma det perspektivet.
          </note>
          <note>
            Normbildningen sker bäst i familjen. Jag har börjat förstå att
            begreppet familj är litet känsligt. Det hade jag inte fattat förrän
            jag kom hit till riksdagen.
          </note>
          <note>
            Men det behöver inte vara någon motsättning mellan den familj
            som har problem och sörgårdsfamiljen. Det är bara ett sätt att
            uttrycka att de människor som är barnen nära måste engagera sig.
            Vi lever i en social väv. Tanken att vi individuellt klarar oss
            alldeles utmärkt är helt befängd.
          </note>
          <note>
            Det ligger mycket i vad Kia Andreasson säger.
          </note>
          <note>
            Var är männen? Det undrar jag också ibland. Ett slags allmän
            frigörelse blev en del av den revolution som ägde rum på 1960-
            och 1970-talen. Då passade männen på att slinka i väg. Jag har
            flera gånger tidigare sagt att det gäller att få tillbaks dem
            till båset. Det var ett sidospår. Vi måste alla engagera oss,
            oavsett om vi är män, kvinnor, vuxna, gamla, mostrar eller fastrar.
          </note>
          <note>
            Jag talade med en kriminologiprofessor i dag på morgonen. Jag
            satt i domstol på 1960-talet. Jag frågade om det har hänt något
            sedan dess. Han svarade nej.
          </note>
          <note>
            Det är precis det jag har haft på känn. Det har inte hänt någonting.
          </note>
          <note>
            Något litet har möjligen hänt. Det gäller familjegruppskonferenser.
            Vad är det för märkvärdigt med dem? Jo, de fångar in väven, dvs.
            människorna i omvärlden. Institutionerna kan aldrig ta över föräldrarnas
            och de näras roll. Det finns ingen möjlighet. En institution har
            inga känslor. Det gjorde ett starkt intryck på mig när vi var
            nere i Nya Zeeland. Det är möjligt att man inte behöver åka till
            andra sidan jorden för att ta åt sig sådana självklarheter, men
            vi gjorde det i alla fall.
          </note>
          <note>
            Det är snabbheten som är viktig. Man har ingen byråkrati. Det
            är exekutivt. Polisen tar tag i vederbörande mer eller mindre
            på brottsplatsen och sammanför vederbörande med olika aktörer,
            dvs. brottsoffer, anhöriga och det sociala. Man ordnar denna konferens
            kvickt. Sedan resonerar man sig fram till en lösning som passar
            just i detta speciella fall. Råder det konsensus, dvs. att alla
            är överens, får de en chans. Domstolen vilar, och sedan får man
            se hur det går. Ofta går det bra. Det är egentligen inte så konstigt
            att det gör det.
          </note>
          <note>
            Om vi, som i mitt fall, har hållit på sedan 1960-
          </note>
          <note>
            talet och inte har sett någon förnyelse över huvud taget och
            vi vet att resultaten ute på fältet är förödande kan man ju undra
            om det inte vore läge att köra i gång med någonting konstruktivt
            och positivt här och nu i enlighet med detta. Det är många partier
            som står bakom det här. Alla borde fundera över hur vi skall komma
            vidare med detta. Detta med medling är väldigt torftigt och kargt.
            Det är bara två parter, och det kommer säkerligen inte att bli
            så förfärligt mycket av det. Det behövs ett litet större sammanhang
            för att man skall kunna bryta den sociala isolering som ofta är
            ett faktum i dessa lägen.
          </note>
          <note>
            Vi kan ju använda andra ord än "familj". Det är inte fråga om
            det. Någon ordkunnig måste kunna hitta något annat uttryck, så
            att man får bort de negativa känslor som tydligen är förknippade
            med ordet
          </note>
          <note>
            "familj". Det är nämligen inte avgörande, utan det handlar just
            om den sociala väven, som skall tas fram.
          </note>
          <note>
            Sedan handlar det om vad vi skall ha för påföljd.
          </note>
          <note>
            När dessa historier inte har fungerat måste vi ta hand om den
            lilla restposten, som liksom inte går att hantera. Jag tänker
            på 11-åringen som fortsätter och blir 16
          </note>
          <note>
            år och helt ohanterlig. Vi tycker inte heller att det skall vara
            några fängelsepåföljder. Man måste hitta någon annan form. Men
            vi tycker i pedagogikens namn att man borde följa Ungdomsbrottskommittén
            och inrätta en särskild påföljd, en särskild tillsyn, eller vad
            man nu vill kalla det. Vi kan acceptera att det här verkställs
            i § 12-hem. Det spelar kanske inte så stor roll, men domstolen
            skall inte överlämna till vård enligt socialtjänstlagen. Det låter
            väldigt konstigt. Jag tror att pedagogiken är olycksalig i det
            här fallet. Det är trots allt fråga om brott och straff. Det handlar
            om likabehandling, straffvärde, rättvisa och allt det som måste
            in i dessa sammanhang. När det är dags för
          </note>
          <note>
            § 12-hem och liknande handlar det om mycket allvarlig brottslighet.
            Då måste samhället reagera.
          </note>
          <note>
            Nu har regeringen kommit med en PM. Vi har kommit litet i otakt.
            Det är ingen idé att stå här och polemisera med anledning av denna
            PM, utan vi får se vad som kommer ut av detta. Men jag vill gärna
            understryka att detta med familjegruppskonferens än så länge är
            det enda konstruktiva inslaget i denna mycket problematiska bild.
          </note>
          <note>
            Tack, fru talman.
          </note>
          <note type="speaker">
            Anf. 133 KIA ANDREASSON (mp) replik:
          </note>
          <note>
            Fru talman! Rolf Åbjörnsson sade att det här med medling är så
            torftigt. Det är inte rätt att förringa det instrument som vi
            har fått nu, eftersom alla skildringar av försöksverksamheterna
            har varit mycket positiva. Det är alltså inte torftigt, utan det
            har inneburit stora förändringar. För ungdomarna har det visat
            sig vara mycket positivt.
          </note>
          <note>
            Det är väl bättre att skynda långsamt och få ett bra system än
            att ha för bråttom och införa allt på en gång? Jag tycker alltså
            inte att man skall förringa detta. Detta är bara ett steg på vägen,
            och det kommer säkert att bli en utvidgning. Men låt oss först
            se att medlingen kommer till stånd i hela landet innan vi går
            vidare.
          </note>
          <note>
            Anf. 134 ANN-MARIE
          </note>
          <note type="speaker">
            FAGERSTRÖM (s):
          </note>
          <note>
            Fru talman! Det föds i dag ca 100 000 barn per år i Sverige.
            Vi vet att flertalet av dessa barn växer upp i stabila miljöer
            där grunden läggs för att man skall kunna ta ansvar för sitt liv.
            Vi vet också att alltför många barn växer upp i otrygga miljöer
            där risker finns för att de hamnar snett i samhället.
          </note>
          <note>
            Våldet är ingenting som föds plötsligt i vuxen ålder. Det föds
            långt tidigare, dessvärre ofta i hemmet.
          </note>
          <note>
            Det kommer till uttryck också i skolorna. Det här är en fråga
            som måste tas på största allvar. Om vi kan rädda en enda ungdom
            från att hamna snett, dvs.
          </note>
          <note>
            komma in på en kriminell bana, sparar samhället flera miljoner
            kronor.
          </note>
          <note>
            Socialdemokraternas allmänna kriminalpolitiska mål är att minska
            brottsligheten och öka tryggheten i samhället. De här målen hänger
            ihop. Om antalet brott minskar får vi färre brottsoffer, och människor
            kommer att känna sig tryggare.
          </note>
          <note>
            Vikten av brottsförebyggande insatser måste öka inom alla de
            samhällsområden som kan påverka brottsligheten. Jag vill här ta
            tillfället i akt att berätta om det nationella brottsförebyggande
            program som regeringen i somras fattade beslut om. I samband med
            det tillsattes också en kommitté med uppgift att inspirera och
            stödja det förebyggande arbetet, främst på lokal nivå. Det här
            programmet är rätt unikt i sitt slag och skall förhoppningsvis
            bidra till att styra över resurser och insatser från att nästan
            enbart ha gällt att man reagerar på begångna brott till att man
            förebygger brott. Och det är - som programmet också heter -
          </note>
          <note>
            allas vårt ansvar. Kommuner, näringsliv, föreningar -
          </note>
          <note>
            t.ex. brottsofferjourer och kvinnojourer - och enskilda eldsjälar
            har här en unik möjlighet att ta till vara varandras kunskaper
            och erfarenheter i ett gemensamt arbete för minskad brottslighet
            och ökad trygghet.
          </note>
          <note>
            Det brottsförebyggande arbetet kommer att vara avgörande för
            att man skall kunna garantera trygghet när det gäller brott. Men
            tidiga insatser för barn och unga, för att man skall kunna förebygga
            och hindra en brottslig utveckling, är också av avgörande betydelse.
          </note>
          <note>
            Närpoliserna har en viktig roll i det brottsförebyggande arbetet.
            Dessa poliser har ofta god kunskap om situationen i närområdet.
            De känner till de ungdomar som utför brott eller ligger i riskzonen
            för brottsligt beteende. Dessa poliser har också naturliga möjligheter
            att ta kontakt med ungdomarna. I detta arbete är det viktigt med
            samarbete mellan polis, skola, familj och andra myndigheter.
          </note>
          <note>
            Där förebyggande insatser inte är nog - när brott ändå sker -
            är det viktigt att också påföljdssystemet är sådant att det kan
            motverka och förebygga brott. Särskilt viktigt är det när det
            gäller ungdomar.
          </note>
          <note>
            Jag skall nu kommentera en del av reservationerna i detta betänkande
            angående ungdomsbrott.
          </note>
          <note>
            I reservation 1 om normbildning m.m. framhålls att de allmänna
            uttalanden om familjens och skolans betydelse som görs i det nationella
            brottsförebyggande programmet inte kan anses tillräckliga.
          </note>
          <note>
            Enligt 6 kap. 2 § första stycket föräldrabalken står barn under
            vårdnad av båda föräldrarna eller en av dem om inte rätten har
            anförtrott vårdnaden åt en eller två särskilt förordnade förmyndare.
            Vårdnaden av ett barn består till dess att barnet fyllt 18 år
            eller till dess att de, dessförinnan, ingår äktenskap.
          </note>
          <note>
            Ingen torde kunna betvivla föräldrars och andra vårdnadshavares
            ansvar för sina barn. Att samhällets bästa förebyggande resurs
            är föräldrarna är så självklart att det inte behöver utredas.
            Men ansvaret för barnen bör inte stanna vid den egna familjen.
            Därför har även samhällets institutioner ett ansvar för barns
            och ungdomars uppväxtförhållanden och för att ge stöd då föräldrar
            inte klarar av föräldrarollen. Detta anges både i socialdemokraternas
            kriminalpolitiska program och i regeringens nationella brottsförebyggande
            program.
          </note>
          <note>
            När det gäller skolans betydelse i det brottsförebyggande arbetet
            har utskottet tidigare uttalat sig vid flera tillfällen. Skolan
            är ingen värdeneutral plats.
          </note>
          <note>
            Den står för värderingar som vi vill skall vara gällande i vårt
            samhälle. Tidigare insatser från skolan för att man skall kunna
            uppmärksamma och stödja barn med särskilda behov kan vara av avgörande
            betydelse för att förhindra att ungdomar hamnar i ett kriminellt
            livsmönster.
          </note>
          <note>
            Rikspolisstyrelsens undervisning i lag och rätt har också en
            värdefull uppgift att fylla i det förebyggande arbetet med våra
            barn.
          </note>
          <note>
            I reservation 2 tar man upp en utvidgad försöksverksamhet med
            medling som omfattar även sådan medling som bedrivs genom familjegruppskonferenser.
          </note>
          <note>
            På flera håll i landet pågår i dag olika former av medlingsverksamhet.
            Den medlingsverksamhet som bedrivs tar i första hand sikte på
            de unga lagöverträdarna. För den som har begått brott innebär
            medling att man blir tvungen att konfronteras med den som har
            blivit utsatt för brottet. Det är något som för den unge kan vara
            nog så svårt. Ett sådant möte syftar till att få gärningsmän att
            komma till insikt om vad deras brott i praktiken har fått för
            konsekvenser för den som har blivit utsatt.
          </note>
          <note>
            Medling fyller också en mycket viktig funktion för dem som drabbats
            av brott. För dem kan ett möte med gärningsmannen bli en startpunkt
            att gå vidare från, ett sätt att komma över den rädsla och känsla
            av otrygghet som brottet kan ha skapat.
          </note>
          <note>
            Riksåklagaren har på uppdrag av ett regeringsbeslut från mars
            1994 utarbetat ett förslag till medlingsverksamhet. Denna rapport
            bereds nu på Justitiedepartementet. Utskottet anser att det är
            överflödigt att avvakta beredningen av riksåklagarens rapport
            i den del som gäller medling. I stället bör regeringen genast
            utarbeta en samordnad och rikstäckande fortsatt försöksverksamhet
            med medling.
          </note>
          <note>
            När det gäller familjegruppskonferenser anser utskottet att ytterligare
            utredning är nödvändig innan ställning kan tas.
          </note>
          <note>
            Vad det gäller registrering av minderåriga lagöverträdare har
            socialtjänsten uppgifter i sina akter avseende sådant som behövs
            i dessa frågor. I ett utvecklat samarbete med polis och socialtjänst
            har myndigheterna tillgång till den unges hela historia utan att
            brottsregister behöver föras i polisregister. Däremot skulle det
            vara av stort värde att ha tillgång till statistisk information
            om brott av barn under 15 år. BRÅ:s program Tio åtgärder är emellertid
            avsett att behandla detta. Därför anser utskottet att ett slutligt
            ställningstagande i denna fråga bör anstå tills BRÅ:s program
            Tio åtgärder lagts fram.
          </note>
          <note>
            Fru talman! Vi socialdemokrater anser att sekretess mellan myndigheter
            inte får vara ett hinder som försvårar ett förtroendefullt samarbete
            mellan myndigheterna. Då en promemoria för närvarande bereds i
          </note>
          <note>
            Justitiedepartementet anser utskottet att det pågående beredningsarbetet
            inte bör föregripas.
          </note>
          <note>
            I reservation 7 begär Moderaterna att en utredning kommer till
            stånd som skulle göra det möjligt för polisen att låta ta blodprov
            och urinprov på den som är under 15 år om han misstänks ha använt
            narkotika.
          </note>
          <note>
            Sedan den 1 januari 1985 finns möjlighet att utreda brott trots
            att den misstänkte inte är straffmyndig. Om det finns särskilda
            skäl får vissa tvångsmedel tillgripas vid en utredning. De tvångsmedel
            som får användas är beslag, husrannsakan och kroppsvisitation.
            I
          </note>
          <note>
            proposition 1983/84:187 om utredning av brott av barn under 15
            år diskuterades frågan om huruvida kroppsbesiktning skulle få
            användas. Det praktiska behovet ansågs som ringa.
          </note>
          <note>
            Fru talman! Vad gäller påföljden för unga lagöverträdare finns
            här fyra reservationer. Moderaterna begär bl.a. att påföljden
            överlämnande till vård inom socialtjänsten skall avskaffas samt
            införande av nya påföljder, kallade villkorligt fängelse och ungdomsstraff.
          </note>
          <note>
            Precis som jag sade i min inledning anser vi socialdemokrater
            att påföljdssystemet skall vara sådant att det motverkar och förebygger
            brott. Sedan Ungdomskommittén lämnade sitt betänkande har arbetet
            fortgått inom Justitiedepartementet för att bredda underlaget
            för den fortsatta beredningen av frågan om påföljdssystemet för
            unga lagöverträdare. Utgångspunkten för beredningsarbetet har
            varit att tillvarata grundtankarna i Ungdomskommitténs förslag
            med bibehållande av principen att huvudansvaret för unga lagöverträdare
            skall ligga inom socialtjänsten. Ungdomar bör så långt det är
            möjligt hållas utanför kriminalvården i allmänhet och fängelserna
            i synnerhet.
          </note>
          <note>
            Resultatet av detta arbete har just redovisats i en departementspromemoria.
            Bl.a. föreslås att påföljden överlämnande till vård inom socialtjänsten
            skall stramas upp. I promemorian föreslås också en ny frihetsberövande
            påföljd i syfte att på ett avgörande sätt minska användningen
            av fängelsestraffet för de yngsta lagöverträdarna.
          </note>
          <note>
            För att uppnå ett större mått av förutsebarhet föreslås i promemorian
            att de yttranden som socialnämnden lämnar i ungdomsmål ges ett
            utförligare innehåll och att det i yttrandet skall ingå en vårdplan.
          </note>
          <note>
            Härigenom får domstolarna ett bättre underlag i fråga om vilka
            åtgärder som socialtjänsten avser vidta om den unge överlämnas
            till vård inom socialtjänsten.
          </note>
          <note>
            I syfte att bättre tillgodose proportionalitetsprincipen föreslås
            att domstolen på ett mer uttalat sätt än nu skall pröva om socialnämndens
            planerade insatser är tillräckligt ingripande med hänsyn till
            den unges brottslighet. Detta innebär att domstolen bör bestämma
            påföljden till vård inom socialtjänsten endast om den finner att
            de planerade åtgärderna är så ingripande för den unge att de står
            i rimlig proportion till brottet. Ett större mått av proportionalitet
            skall också enligt förslaget kunna åstadkommas genom en utökad
            användning av s.k. tilläggsstraff.
          </note>
          <note>
            Detta, fru talman, anser jag tillgodoser Miljöpartiets reservation.
          </note>
          <note>
            Då det finns flera förslag i promemorian som syftar till att
            reformera påföljdssystemet för unga lagöverträdare anser jag att
            vi kan avslå samtliga motioner vad gäller påföljdssystemet.
          </note>
          <note>
            Moderaterna har vidare en reservation angående polishjälp till
            föräldrar. Här menar Moderaterna att föräldrarna skulle kunna
            få stöd genom en laglig rätt att få biträde av polis eller socialtjänst
            för att hämta hem barn som vistas ute utan föräldrars eller annan
            vårdnadshavares tillåtelse.
          </note>
          <note>
            Polisen har enligt 12 § polislagen möjlighet att omhänderta en
            person under 18 år som anträffas under förhållanden som uppenbarligen
            innebär överhängande och allvarlig risk för persons hälsa och
            utveckling. Polisen har också möjlighet att underrätta föräldrar
            om sådant som iakttagits i polisverksamheten men som inte föranlett
            något ingripande mot den unge.
          </note>
          <note>
            Jag anser dessutom att Moderaternas förslag rimmar litet dåligt
            med deras tal om det personliga ansvaret och att stärka föräldrarnas
            egen roll. Detta, menar jag, är att föra bort för mycket ansvar
            från föräldrar till myndigheter.
          </note>
          <note>
            Avslutningsvis, fru talman, vill jag mycket kort säga några ord
            om föräldrars närvaro vid rättegång.
          </note>
          <note>
            Här menar Moderaterna och Folkpartiet att reglerna inte beaktar
            den betydelse och det ansvar en förälder som inte är vårdnadshavare
            har. Reservanterna menar också att föräldrar eller vårdnadshavare
            har en skyldighet att inställa sig och att någon ersättning ej
            skall utgå.
          </note>
          <note>
            Jag instämmer i fråga om vikten av förälders eller annan vårdnadshavares
            närvaro vid förundersökning och huvudförhandling. Lagen säger
            att den unges vårdnadshavare och socialnämnden omedelbart skall
            underrättas om att en utredning har inletts, om det inte finns
            särskilda skäl mot en underrättelse. När åtal väcks mot den som
            inte fyllt 18 år skall tingsrätten enligt 26 § lagen om unga lagöverträdare
            underrätta vårdnadshavare eller annan som svarar för den unges
            vård eller fostran om åtalet och om tidpunkten för huvudförhandlingen,
            om det inte finns särskilda skäl mot detta.
          </note>
          <note>
            Jag kan däremot inte förstå att det inte skall utgå någon ersättning.
            Jag tror att det skulle innebära en försämring i fråga om föräldrars
            närvaro och, förhoppningsvis, stöd till sina barn.
          </note>
          <note>
            Med detta, fru talman, yrkar jag avslag på samtliga reservationer
            och bifall till hemställan i betänkandet.
          </note>
          <note type="speaker">
            Anf. 135 GUN HELLSVIK (m) replik:
          </note>
          <note>
            Fru talman! Det är mycket som jag skulle vilja kommentera. Men
            replikrätten är begränsad i tiden, så jag skall bara kommentera
            två saker.
          </note>
          <note>
            Ann-Marie Fagerström påstod att vårt förslag om att föräldrar
            skall kunna få hjälp från polis eller socialtjänst, som det står
            i vårt förslag, att ta hem barn som inte har föräldrarnas tillstånd
            att vara ute skulle vara ett sätt att ta bort ansvaret från föräldrarna.
            Då skulle jag gärna vilja att Ann-Marie Fagerström förklarade
            en sak för mig. Vi tänker oss en ensamstående mamma med ett spädbarn
            och en 13-årig strulig pojke som inte kommer hem när mamma vill,
            samtidigt som hon alltså har det lilla spädbarnet att ta hand
            om. På vilket sätt tar man bort ansvaret från henne när hon får
            en rätt att få hjälp att ta hem sitt barn?
          </note>
          <note>
            Det andra som Ann-Marie Fagerström tog upp och som jag vill kommentera
            var frågan om vårdnadshavare - jag vill inte tala om vårdnadshavare
            utan om föräldrar, för det är också en del av vårt förslag - och
            deras rätt till ersättning för inställelse vid rättegång.
          </note>
          <note>
            Jag kan inte se att det finns något rimligt i att föräldrarätten
            och föräldraskyldigheten med automatik skall betalas. För mig
            är det en skyldighet som förälder att vara närvarande vid mitt
            barns rättegång. Det borde också vara rättssystemets utgångspunkt.
          </note>
          <note>
            Anf. 136 ANN-MARIE FAGERSTRÖM (s)
          </note>
          <note>
            replik:
          </note>
          <note>
            Fru talman! Jag skulle vilja rikta en fråga tillbaka till Gun
            Hellsvik: Tror moderaterna att det skulle bli en tillfredsställande
            närvaro från föräldrarnas sida om vi drar in denna ersättning?
            Skall vi inte eftersträva en trygghet för våra ungdomar och bibehålla
            förutsättningarna för detta genom att se till att föräldrarna
            kan närvara vid ett större antal rättegångar?
          </note>
          <note type="speaker">
            Anf. 137 GUN HELLSVIK (m) replik:
          </note>
          <note>
            Fru talman! För det första fick jag inget svar på min första
            fråga, och för det andra fick jag en motfråga utan något svar
            på min andra fråga. Men jag kan spinna vidare och be om svar på
            min första och andra fråga.
          </note>
          <note>
            Jag är övertygad om att de flesta föräldrar upplever det som
            en självklarhet att de bör vara närvarande.
          </note>
          <note>
            Det som föräldrarna upplever som en naturlig del i föräldrarollen
            skall man inte i lagen försöka sabotera genom att tala om för
            föräldern att detta är ett offer från din sida, alltså skall du
            ha betalt.
          </note>
          <note>
            Anf. 138 ANN-MARIE FAGERSTRÖM (s)
          </note>
          <note>
            replik:
          </note>
          <note>
            Fru talman! Där är vi inte alls oense. Jag har precis samma uppfattning,
            att de föräldrar som känner att de är ett stöd och en grundtrygghet
            skall infinna sig, men andra föräldrar har dessvärre svårare att
            komma dit. Då tror jag att det är sämre med att inte ha någon
            ersättning.
          </note>
          <note>
            Jag skall försöka svara på den första frågan om polishjälp till
            föräldrar. Precis som jag sade i mitt anförande rimmar detta dåligt
            med moderaternas tal om det personliga ansvaret och att stärka
            föräldrarna i deras roll. Vem skulle det vara som avgör åldersgräns
            och tid - polis eller föräldrar? Skall det också gälla vanliga
            skötsamma ungdomar? Det finns många frågetecken.
          </note>
          <note type="speaker">
            Anf. 139 EVA ZETTERBERG (v):
          </note>
          <note>
            Fru talman! Den här debatten har huvudsakligen handlat om grova
            ungdomsbrott och hur vi hanterar de brotten i vårt samhälle. Alice
            Åström har på ett utmärkt sätt redogjort för Vänsterpartiets syn
            i de här frågorna och hur det finns ett nära samband mellan att
            vi från vuxenvärlden gör nedskärningar i samhället och att ungdomar
            far illa av dessa åtgärder.
          </note>
          <note>
            Fru talman! Jag skulle vilja uppehålla mig vid det motsatta problemet.
            Hur hanterar vårt samhälle
          </note>
          <note>
            "problem" vid smärre brott? Jag har nämligen som förälder alldeles
            nyligen haft en mycket märklig upplevelse i samband med en rättegång.
            Det hör nära ihop med den diskussion som förts här vad gäller
            att få ungdomar att ta ansvar, att tidigt sätta gränser. Det illustrerade
            Gun Hellsvik med det gamla talesättet att det börjar med en knappnål.
            Jag vill understryka hur viktigt det är att vi, när vi talar om
            att sätta gränser och visa våra ungdomar vad som är rätt och fel,
            gör det på ett adekvat sätt. Jag menar att så sker vid flera tillfällen.
            Jag har ett mycket konkret exempel på hur det vid många tillfällen
            sker på ett felaktigt sätt.
          </note>
          <note>
            Den erfarenhet jag hade nyligen bestod av följande. Min dotter
            och 15 kamrater till henne gick ut nian i våras och målade enligt
            en gammal tradition i skolan på en parkvägg, skolgården, en sten
            och del av en scen vid skolgården. Det här har gjorts under flera
            år.
          </note>
          <note>
            Från skolans sida har man naturligtvis sagt att det inte är lämpligt.
            Men man har inte vidtagit några åtgärder, man har inte i förväg
            talat ordentligt med ungdomarna, med föräldrar eller polis om
            hur alla gemensamt skall kunna förhindra att sådant sker. Så målades
            det även i samband med avslutningen i juni 1996. Man raljerade
            efteråt från skolans sida och talade om att dessa niondeklasser
            inte precis skulle platsa i konstfack, men ingenting mer hände
            - förrän till hösten när vi föräldrar fick ett brev om polisutredning.
            Varje barn kallades individuellt med föräldrar till polisförhör,
            alltså 16 ungdomar. Ni kan själva räkna ut ungefär hur mycket
            tid den polisutredningen bör ha tagit.
          </note>
          <note>
            Samtliga ungdomar erkände. Alla ungdomar och föräldrar var överens
            om att det var dumt gjort, att man skall återställa, arbeta av
            eller betala det man har gjort och som varit fel.
          </note>
          <note>
            Då tror man naturligtvis att saken är utredd och att samhället
            därmed har markerat vad som är rätt, vad som är fel och vad man
            gör åt saken när det begåtts en felaktig handling. Så icke fallet!
            Det kom på vårkanten en kallelse till tingsrätten till huvudförhandling
            i detta mål, varvid 16 ungdomar och naturligtvis 16
          </note>
          <note>
            föräldrar - i vissa fall var det dubbel föräldrauppsättning -
            infinner sig i rätten. Rätten samlades den 19
          </note>
          <note>
            mars i Stockholm. Det var alltså drygt 16 föräldrar, tre nämndemän,
            två eller tre advokater och naturligtvis rådman, notarie, alltså
            den gängse uppsättningen.
          </note>
          <note>
            För målet var avsatt en hel dag. Varje ungdom förhördes, och
            varje ungdom talade om vad han eller hon hade gjort och talade
            om att man insåg att man hade gjort fel.
          </note>
          <note>
            Fanns det någon där från skolans sida? Det är ju skolan som skött
            polisanmälning och ansett att detta borde beivras på alla sätt
            och vis. Svaret är nej. Rätten fick avbryta sin förhandling för
            att skolan skulle kunna tillfrågas om man var nöjd med den förlikning
            som föreslogs. Skolan accepterade den, eftersom man från skolan
            inte hade tid att infinna sig till denna förhandling. Rätten avslutade
            sin förhandling med att döma ut böter. Eleverna skulle tillgodogöra
            den skada man gjort genom att arbeta tio timmar var.
          </note>
          <note>
            Det här är ett förhållandevis ringa brott men naturligtvis den
            typ av handling som man inte skall uppmuntra utan klart och tydligt
            ange att det här inte får ske. Men när vi behandlar den här typen
            av händelser från ungdomens sida på detta sätt ger vi en totalt
            fel signal om hur vi handskas med problemen i samhället. Här visade
            det sig att den som gjort anmälan inte ens ansåg sig ha tid att
            infinna sig. Här satsar rättssamhället på en polisutredning, en
            huvudförhandling med alla dessa kostnader. Jag kan inte riktigt
            beräkna det, men det måste handla om minst 100 000
          </note>
          <note>
            kr som det kostade samhället. Men framför allt: Vad ger det för
            signaler till ungdomar om hur vi ser på brott i vårt samhälle,
            när man från ungdomens sida har tillstått sina fel och på alla
            sätt och vis varit villig att agera?
          </note>
          <note>
            Därför är mitt förslag att man från justitieutskottets och riksdagens
            sida, också i diskussioner med regeringen i de här frågorna, poängterar
            att det inte bara handlar om att tala om vad som är rätt och fel
            och att i tid stävja det ungdomar gör. Det handlar i lika hög
            grad om att visa och ta adekvata steg när vi tar upp den här typen
            av brott, se till att vuxenvärlden tar till rätt åtgärder när
            fel har begåtts.
          </note>
          <note type="speaker">
            Anf. 140 GUN HELLSVIK (m):
          </note>
          <note>
            Fru talman! Självklart undviker jag att diskutera denna speciella
            händelse. Jag har en version. Men oberoende av detta tycker jag
            att denna berättelse skulle kunna användas som ett bra exempel
            på en utveckling som det finns allt skäl att anstränga sig för
            att bryta, nämligen den utveckling som har inneburit att vi inte
            löser några konflikter själva utan alltid hänskjuter dem till
            någon annan. En hel del av det som vi talat om här är sådant som
            syftar till att få oss själva i våra olika roller att ta vårt
            ansvar. Där kommer medlingen och familjegruppskonferensen in,
            för att ta ett par exempel. Vi har på många olika sätt haft en
            utveckling som innebär att vi skjuter ansvaret ifrån oss, att
            vi inte löser konflikterna i den roll som vi drabbas, utan det
            är alltid något specialorgan som skall lösa konflikten.
          </note>
          <note type="speaker">
            Anf. 141 EVA ZETTERBERG (v):
          </note>
          <note>
            Fru talman! Jag är självfallet inte ute efter att få vare sig
            medhåll eller mothugg när det gäller den enskilda berättelsen.
            Men det är viktigt att man med den här typen av exempel konkret
            illustrerar, inte bara rent teoretiskt diskuterar, hur det förhåller
            sig med saker och ting.
          </note>
          <note>
            Jag håller med Gun Hellsvik. Det handlar om att inte helt ta
            saken i egna händer. I stället måste man reagera och agera där
            konflikter och problem uppstår, inte höja dem till nivåer där
            de inte behöver klaras ut, där problemen redan är lösta. Jag tycker
            att förslaget i den reservation som handlar om medling i familjegrupp
            och om att över huvud taget försöka lösa problemen på den nivå
            som är adekvat är väldigt bra. Det är min förhoppning att riksdagen
            skall anta det. Det finns andra förslag, men jag begränsar mig
            till att nämna detta.
          </note>
          <note type="speaker">
            Anf. 142 GUN HELLSVIK (m):
          </note>
          <note>
            Fru talman! Det gläder mig att höra Eva Zetterberg instämma i
            mitt resonemang. Vi moderater har ju under väldigt lång tid försökt
            att peka på den fara för utvecklingen som har skett genom hänskjutandet
            av ansvar till specialister och specialorgan i alla olika sammanhang.
          </note>
          <note type="speaker">
            Anf. 143 KIA ANDREASSON (mp):
          </note>
          <note>
            Fru talman! Den händelse som Eva Zetterberg här återger skall
            genom vårt beslut här i dag om införandet av medling inte kunna
            ske. Medling innebär att den som har begått brott innan han har
            fyllt 18 år skall anmodas att inställa sig inför en medlare för
            att ta ansvar för sina handlingar genom ett sammanträffande med
            brottsoffret. Den unge skall då få ersätta ekonomiskt, utföra
            arbete eller genom annan överenskommelse visa sin vilja att gottgöra
            den skada som har uppstått till följd av brottet.
          </note>
          <note>
            Dessutom införs det en ändring i lagen om unga lagöverträdare.
            Den innebär att åtalsunderlåtelse får beslutas också i fall där
            den unge deltagit i medling enligt den föreslagna lagen därom.
            Detta täcker precis den situationen, om det här fallet hade uppkommit
            efter det nya beslutet om medling som vi här skall fatta.
          </note>
          <note type="speaker">
            Anf. 144 EVA ZETTERBERG (v):
          </note>
          <note>
            Fru talman! Jag hoppas också att det kommer att innebära det
            som Kia Andreasson här säger. Dessutom behövs det familjegruppskonferenser
            enligt förslaget i reservationen. Det räcker inte med att man
            har den möjligheten för polis och åklagare. Det gäller också att
            föra ut diskussionen bland poliser och åklagare själva. I den
            typ av fall som jag redogjorde för är det åklagaren som bestämmer
            om åtal skall väckas eller inte. Det gäller att föra ut den diskussionen
            och se till att man från rättens sida fattar den typen av beslut.
          </note>
          <note type="speaker">
            Anf. 145 KIA ANDREASSON (mp):
          </note>
          <note>
            Fru talman! Just i detta fall hade det räckt med medling, som
            är det första steget. Familjegruppskonferens är ett ytterligare
            steg för att förhindra den unge att begå fler brott och för att
            bilda ett nätverk runt den unge. Man får inte blanda ihop dessa
            två begrepp.
          </note>
          <note>
            Medling hade i det här fallet inneburit allt det som
          </note>
          <note>
            Eva Zetterberg efterlyser.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 11 §.)
          </note>
          <note>
            7 § Partnerskaps- och samarbetsavtal mellan
          </note>
          <note>
            EU och Armenien
          </note>
          <note>
            Föredrogs
          </note>
          <note>
            Utrikesutskottets betänkande 1996/97:UU17
          </note>
          <note>
            Partnerskaps- och samarbetsavtal mellan EU och
          </note>
          <note>
            Armenien (prop. 1996/97:76)
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 11 §.)
          </note>
          <note>
            8 § Partnerskaps- och samarbetsavtal mellan
          </note>
          <note>
            EU och Azerbajdzan
          </note>
          <note>
            Föredrogs
          </note>
          <note>
            Utrikesutskottets betänkande 1996/97:UU18
          </note>
          <note>
            Partnerskaps- och samarbetsavtal mellan EU och
          </note>
          <note>
            Azerbajdzan (prop. 1996/97:77)
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 11 §.)
          </note>
          <note>
            9 § Partnerskaps- och samarbetsavtal mellan
          </note>
          <note>
            EU och Georgien
          </note>
          <note>
            Föredrogs
          </note>
          <note>
            Utrikesutskottets betänkande 1996/97:UU19
          </note>
          <note>
            Partnerskaps- och samarbetsavtal mellan EU och
          </note>
          <note>
            Georgien (prop. 1996/97:78)
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 11 §.)
          </note>
          <note>
            10 § Partnerskaps- och samarbetsavtal mellan
          </note>
          <note>
            EU och Uzbekistan
          </note>
          <note>
            Föredrogs
          </note>
          <note>
            Utrikesutskottets betänkande 1996/97:UU20
          </note>
          <note>
            Partnerskaps- och samarbetsavtal mellan EU och
          </note>
          <note>
            Uzbekistan (prop. 1996/97:79)
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 11 §.)
          </note>
          <note>
            p11 § Ändring i lagen om civilt försvar m.m.
          </note>
          <note>
            Föredrogs
          </note>
          <note>
            Försvarsutskottets betänkande 1996/97:FöU7
          </note>
          <note>
            Ändring i lagen om civilt försvar m.m. (prop.
          </note>
          <note>
            1996/97:89)
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            Beslut
          </note>
          <note>
            JuU11 Våldsbrott och brottsoffer
          </note>
          <note>
            Mom. 1 (en våldskommission)
          </note>
          <note>
            1. utskottet
          </note>
          <note>
            2. res. 1 (fp, c)
          </note>
          <note>
            Votering:
          </note>
          <note>
            248 för utskottet
          </note>
          <note>
            40 för res. 1
          </note>
          <note>
            61 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 68 m, 1 c, 18 v, 14 mp, 10 kd
          </note>
          <note>
            För res. 1: 18 c, 22 fp
          </note>
          <note>
            Frånvarande: 24 s, 12 m, 8 c, 4 fp, 4 v, 4 mp, 5 kd
          </note>
          <note>
            Mom. 2 (Kvinnovåldskommissionens förslag)
          </note>
          <note>
            1. utskottet
          </note>
          <note>
            2. res. 3 (kd, c)
          </note>
          <note>
            Votering:
          </note>
          <note>
            148 för utskottet
          </note>
          <note>
            30 för res. 3
          </note>
          <note>
            110 avstod
          </note>
          <note>
            61 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 138 s, 1 m, 7 fp, 2 v
          </note>
          <note>
            För res. 3: 19 c, 11 kd
          </note>
          <note>
            Avstod: 66 m, 15 fp, 15 v, 14 mp
          </note>
          <note>
            Frånvarande: 23 s, 13 m, 8 c, 4 fp, 5 v, 4 mp, 4 kd
          </note>
          <note>
            Mom. 4 (prostitution)
          </note>
          <note>
            1. utskottet
          </note>
          <note>
            2. res. 6 fp, c, v, mp)
          </note>
          <note>
            Votering:
          </note>
          <note>
            227 för utskottet
          </note>
          <note>
            55 för res. 6
          </note>
          <note>
            8 avstod
          </note>
          <note>
            59 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 68 m, 14 fp, 8 kd
          </note>
          <note>
            För res. 6: 18 c, 4 fp, 18 v, 14 mp, 1 kd
          </note>
          <note>
            Avstod: 1 s, 1 c, 4 fp, 2 kd
          </note>
          <note>
            Frånvarande: 23 s, 12 m, 8 c, 4 fp, 4 v, 4 mp, 4 kd
          </note>
          <note>
            Ulla Hoffmann (v) anmälde att hon avsett att avstå från att rösta
            men markerats ha röstat nej.
          </note>
          <note>
            Mom. 6 (sexturism)
          </note>
          <note>
            1. utskottet
          </note>
          <note>
            2. res. 8 (kd)
          </note>
          <note>
            Votering:
          </note>
          <note>
            279 för utskottet
          </note>
          <note>
            11 för res. 8
          </note>
          <note>
            59 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 138 s, 68 m, 19 c, 22 fp, 18 v, 14 mp
          </note>
          <note>
            För res. 8: 11 kd
          </note>
          <note>
            Frånvarande: 23 s, 12 m, 8 c, 4 fp, 4 v, 4 mp, 4 kd
          </note>
          <note>
            Mom. 12 (brottsofferfrågor)
          </note>
          <note>
            1. utskottet
          </note>
          <note>
            2. res. 10 (m)
          </note>
          <note>
            3. res. 11 (c)
          </note>
          <note>
            4. res. 13 (v)
          </note>
          <note>
            Förberedande votering 1:
          </note>
          <note>
            18 för res. 11
          </note>
          <note>
            19 för res. 13
          </note>
          <note>
            251 avstod
          </note>
          <note>
            61 frånvarande
          </note>
          <note>
            Kammaren biträdde res. 13.
          </note>
          <note>
            Förberedande votering 2:
          </note>
          <note>
            68 för res. 10
          </note>
          <note>
            19 för res. 13
          </note>
          <note>
            200 avstod
          </note>
          <note>
            62 frånvarande
          </note>
          <note>
            Kammaren biträdde res. 10.
          </note>
          <note>
            Huvudvotering:
          </note>
          <note>
            150 för utskottet
          </note>
          <note>
            67 för res. 10
          </note>
          <note>
            72 avstod
          </note>
          <note>
            60 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 138 s, 1 m, 11 kd
          </note>
          <note>
            För res. 10: 67 m
          </note>
          <note>
            Avstod: 19 c, 22 fp, 17 v, 14 mp
          </note>
          <note>
            Frånvarande: 23 s, 12 m, 8 c, 4 fp, 5 v, 4 mp, 4 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            JuU12 Ungdomsbrott
          </note>
          <note>
            Mom. 1 (normbildning m.m.)
          </note>
          <note>
            1. utskottet
          </note>
          <note>
            2. res. 1 (m, c, fp, kd)
          </note>
          <note>
            Votering:
          </note>
          <note>
            173 för utskottet
          </note>
          <note>
            116 för res. 1
          </note>
          <note>
            60 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 138 s, 1 m, 1 c, 2 fp, 17 v, 14 mp
          </note>
          <note>
            För res. 1: 67 m, 18 c, 20 fp, 11 kd
          </note>
          <note>
            Frånvarande: 23 s, 12 m, 8 c, 4 fp, 5 v, 4 mp, 4 kd
          </note>
          <note>
            Mom. 3 (familjegruppskonferenser)
          </note>
          <note>
            1. utskottet
          </note>
          <note>
            2. res. 2 (m, c, fp, v, kd)
          </note>
          <note>
            Votering:
          </note>
          <note>
            150 för utskottet
          </note>
          <note>
            139 för res. 2
          </note>
          <note>
            1 avstod
          </note>
          <note>
            59 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 138 s, 1 m, 11 mp
          </note>
          <note>
            För res. 2: 67 m, 19 c, 22 fp, 18 v, 2 mp, 11 kd
          </note>
          <note>
            Avstod: 1 mp
          </note>
          <note>
            Frånvarande: 23 s, 12 m, 8 c, 4 fp, 4 v, 4 mp, 4 kd
          </note>
          <note>
            Annika Jonsell (m) anmälde att hon avsett att rösta nej men markerats
            ha röstat ja.
          </note>
          <note>
            Mom. 4 (registrering av minderåriga lagöverträdare)
          </note>
          <note>
            1. utskottet
          </note>
          <note>
            2. res. 4 (fp, c)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 5 (sekretess mellan myndigheter)
          </note>
          <note>
            1. utskottet
          </note>
          <note>
            2. res. 5 (m, c, fp)
          </note>
          <note>
            Votering:
          </note>
          <note>
            180 för utskottet
          </note>
          <note>
            107 för res. 5
          </note>
          <note>
            3 avstod
          </note>
          <note>
            59 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 138 s, 1 c, 17 v, 14 mp, 10 kd
          </note>
          <note>
            För res. 5: 68 m, 18 c, 20 fp, 1 v
          </note>
          <note>
            Avstod: 2 fp, 1 kd
          </note>
          <note>
            Frånvarande: 23 s, 12 m, 8 c, 4 fp, 4 v, 4 mp, 4 kd
          </note>
          <note>
            Mom. 9 (påföljder för unga lagöverträdare)
          </note>
          <note>
            1. utskottet
          </note>
          <note>
            2. res. 8 (m)
          </note>
          <note>
            3. res. 10 (mp)
          </note>
          <note>
            4. res. 11 (kd)
          </note>
          <note>
            Förberedande votering 1:
          </note>
          <note>
            14 för res. 10
          </note>
          <note>
            11 för res. 11
          </note>
          <note>
            264 avstod
          </note>
          <note>
            60 frånvarande
          </note>
          <note>
            Kammaren biträdde res. 10.
          </note>
          <note>
            Förberedande votering 2:
          </note>
          <note>
            69 för res. 8
          </note>
          <note>
            13 för res. 10
          </note>
          <note>
            204 avstod
          </note>
          <note>
            63 frånvarande
          </note>
          <note>
            Kammaren biträdde res. 8.
          </note>
          <note>
            Bodil Francke Ohlsson (mp) anmälde att hon avsett att rösta nej
            men markerats som frånvarande.
          </note>
          <note>
            Huvudvotering:
          </note>
          <note>
            178 för utskottet
          </note>
          <note>
            67 för res. 8
          </note>
          <note>
            45 avstod
          </note>
          <note>
            59 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 138 s, 1 m, 21 fp, 18 v
          </note>
          <note>
            För res. 8: 67 m
          </note>
          <note>
            Avstod: 19 c, 1 fp, 14 mp, 11 kd
          </note>
          <note>
            Frånvarande: 23 s, 12 m, 8 c, 4 fp, 4 v, 4 mp, 4 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            UU17 Partnerskaps- och samarbetsavtal mellan
          </note>
          <note>
            EU och Armenien
          </note>
          <note>
            Kammaren biföll utskottets hemställan.
          </note>
          <note>
            UU18 Partnerskaps- och samarbetsavtal mellan
          </note>
          <note>
            EU och Azerbajdzjan
          </note>
          <note>
            Kammaren biföll utskottets hemställan.
          </note>
          <note>
            UU19 Partnerskaps- och samarbetsavtal mellan
          </note>
          <note>
            EU och Georgien
          </note>
          <note>
            Kammaren biföll utskottets hemställan.
          </note>
          <note>
            UU20 Partnerskaps- och samarbetsavtal mellan
          </note>
          <note>
            EU och Uzbekistan
          </note>
          <note>
            Kammaren biföll utskottets hemställan.
          </note>
          <note>
            FöU7 Ändring i lagen om civilt försvar m.m.
          </note>
          <note>
            Kammaren biföll utskottets hemställan.
          </note>
          <note>
            Beslut om uppskjuten votering
          </note>
          <note>
            På förslag av andre vice talmannen medgav kammaren att återstående
            ärenden på dagens föredragningslista fick avgöras i ett sammanhang
            vid arbetsplenum onsdagen den 16 april.
          </note>
          <note>
            12 § Socialavgifter
          </note>
          <note>
            Föredrogs
          </note>
          <note>
            Socialförsäkringsutskottets betänkande
          </note>
          <note>
            1996/97:SfU13
          </note>
          <note>
            Socialavgifter
          </note>
          <note type="speaker">
            Anf. 146 ÅKE SUNDQVIST (m):
          </note>
          <note>
            Herr talman! En god skattebetalare vill ha valuta för sina pengar.
            Det påpekas att välfärdsstatens omfördelningseffekter endast kan
            bedömas utifrån en samlad bild av statens inkomster och utgifter.
            De debattörer som endast diskuterar omfördelningsfrågan med utgångspunkt
            i de positiva transfereringarna kan betraktas som mer än lovligt
            enögda. Samma enögdhet återfinns i diskussionen om statsfinanserna,
            där frågan om förutsättningarna för att säkerställa statens inkomster
            kommer helt i skymundan för ivern att minska statens utgifter.
          </note>
          <note>
            Om vi för ett ögonblick tillåter oss en något haltande jämförelse
            mellan den svenska staten och ett industriföretag, kan vi först
            och främst konstatera att det är ett företag i kris. Utgifterna
            överstiger inkomsterna, och något måste uppenbarligen göras. Det
            första steget är att trimma organisationen och skära bort alla
            onödiga kostnader. Ledningen måste balansera på den knivsegg som
            skiljer de onödiga kostnaderna från de nödvändiga. I annat fall
            leder det hela till en nedåtgående spiral där minskad kvalitet
            leder till minskad försäljning och minskade intäkter. Det gäller
            då att förändra produkterna så att efterfrågan kan bibehållas.
          </note>
          <note>
            Herr talman! Nu är förvisso staten inte något industriföretag
            som säljer varor på en marknad. Staten producerar dock en rad
            tjänster till medborgarna i form av inkomsttrygghet, sjukvård,
            utbildning, barnomsorg, etc. Betalningen för statens tjänster
            sker via skatter och avgifter och skiljer sig därmed i grunden
            från andra former av betalning.
          </note>
          <note>
            Arbetsmarknaden präglas av samma prisbildningseffekter som gäller
            för övriga marknader. Om kostnaderna för arbetskraft genom hög
            beskattning av arbete blir högre minskar efterfrågan och färre
            blir anställda. Investeringar i Sverige har en stark inriktning
            mot att ersätta mänsklig arbetskraft med maskiner.
          </note>
          <note>
            Den sammanlagda skatten på arbete i Sverige är sammansatt av
            inkomstbeskattning, egenavgifter och mervärdesskatt. Dessutom
            har den socialdemokratiska regeringen återinfört skatt på vinstandelar.
          </note>
          <note>
            Skatterna har visserligen i några avseenden olika verkningar
            men är alla en beskattning för det totala värdet av en arbetsinsats.
            Efter Socialdemokraternas regeringstillträde 1994 ökar åter skatten
            på arbete i ett läge då arbetslösheten redan är oacceptabelt hög.
          </note>
          <note>
            Målet måste vara att under de närmaste åren reducera den totala
            skatten på arbete särskilt vad gäller låg- och medelinkomsttagare.
          </note>
          <note>
            Herr talman! Syftet bakom merparten av dagens arbetsgivaravgifter
            är att finansiera löntagarnas pensioner och socialförsäkringsförmåner.
            I verkligheten är det skatter och avgifter som arbetsgivaren betalar
            för löntagarnas räkning. De olika avgifterna är emellertid dåligt
            relaterade till utgående förmåner, vilket gör att skattekaraktären
            blir mycket stor. Uppgiften måste vara att så långt möjligt är
            relatera socialförsäkringsavgifterna till utgående förmåner. Det
            får inte finnas minsta tvivel om att avgifterna för socialförsäkringarna
            är överfinansierade. Skulle så vara fallet skall den rena skatten
            på arbete reduceras. Det bör också göras mer synligt genom att
            löntagarna får det faktiska betalningsansvaret. Arbetsgivaren
            kan fortsättningsvis, liksom vad beträffar preliminär inkomstskatt,
            ansvara för att beloppen inbetalas. Detta innebär att löntagarna
            får större insikt i skatters och avgifters storlek.
          </note>
          <note>
            De löneskatter som inte kan räknas som egentliga socialförsäkringsavgifter
            bör avvecklas med det snaraste. Bland dessa har vi den allmänna
            löneavgiften på 1,5 % som infördes 1996.
          </note>
          <note>
            Som redan nämnts bör den av Socialdemokraterna genomförda höjningen
            av egenavgifterna till sjukförsäkringen undanröjas med det snaraste.
            För 1997 är storleken på allmänna egenavgifter 5,95 % och kommer
            att höjas med ytterligare 1 % för 1998.
          </note>
          <note>
            I betänkandet har vi tillsammans med Kristdemokraterna och Folkpartiet
            ett särskilt yttrande där vi pekar på olägenheten med egenavgifterna
            som slår hårt mot låg- och medelinkomsttagarna, och de har en
            negativ effekt även för kommunernas och landstingens skatteintäkter.
          </note>
          <note>
            Regeringen föreslår att en särskild löneskatt skall tas ut på
            bidrag som en arbetsgivare lämnar till en vinstandelsstiftelse.
            Tanken med vinstandelssystem är att göra de anställda delaktiga
            i företagets utveckling, ta del av resultat och produktivitet,
            sprida det individuella ägandet och öka samhörigheten i företaget.
            När det gångna året redovisats och bokslut fastställts överförs
            vissa vinstmedel till en stiftelse. Regeringen föreslår nu att
            arbetsgivaren skall betala löneskatt för det bidrag som utges
            till dessa stiftelser.
          </note>
          <note>
            Herr talman! Enligt regeringen är skattereformens syfte att alla
            förvärvsinkomster skall beskattas lika.
          </note>
          <note>
            Grunden för regeringens förslag är alltför svag. Förslaget bygger
            på att bidrag till vinstandelsstiftelser kan jämföras med lön.
            Det finns två framträdande skillnader mellan bidrag och löneutbetalning.
            Bidragen bestäms i efterhand efter ett årsbokslut av företagets
            ägare, medan lönen bestäms i förhandlingar mellan arbetsgivare
            och arbetstagare. Andelarna i vinstandelsstiftelser binds som
            regel dessutom under viss tid innan de kan disponeras av de slutliga
            mottagarna.
          </note>
          <note>
            Vinstandelsstiftelser har uppfyllt de mål om ökad delaktighet,
            ökat sparande och högre produktivitet som också var syftet med
            systemet. Uppenbart är att systemet har gynnsamma effekter för
            samhälle, näringsliv och anställda, varför regeringens förslag
            till särskild löneskatt bör avslås.
          </note>
          <note>
            Herr talman! Nya förslag kommer alltför ofta om hur skatter och
            regler skall ändras. Ena dagen är det småföretagen som står i
            fokus, nästa dag är det sjukvården. Men förslagen hänger inte
            ihop. Det finns inte någon färdriktning och ingen långsiktig medveten
            strategi utom att ständigt höja skatter.
          </note>
          <note>
            Alla är i dag överens om att de nya jobben måste skapas inom
            det privata näringslivet. En förutsättning för att företagsamma
            människor skall våga satsa är att de vet vilka spelregler som
            gäller. Bara under de senaste sex åren har arbetsgivaravgifterna
            justerats upp och ned elva gånger.
          </note>
          <note>
            Att nu också straffbeskatta vinstandelsstiftelser går direkt
            mot de strävanden till ökad delaktighet i näringslivet som bör
            vara en huvuduppgift om vi skall komma till rätta med arbetslösheten.
          </note>
          <note>
            Herr talman! Jag yrkar bifall till reservation 1.
          </note>
          <note type="speaker">
            Anf. 147 SIGGE GODIN (fp):
          </note>
          <note>
            Herr talman! I socialförsäkringsutskottets betänkande om socialavgifter
            som vi behandlar i kväll kommer ånyo frågan om beskattningen av
            vinstandelsstiftelser upp. Jag skall huvudsakligen ägna mig åt
            den frågan. Den är inte ny på något sätt, utan kammarens ledamöter
            har hört argumenten år efter år. Det har varit en diskussion i
            stort sett varje år om hur det skall förhålla sig. Folkpartiet
            har under många år hävdat att avsättningar till vinstandelar inte
            är en löneförmån utan en del av vinsten som de anställda inte
            kan göra anspråk på, utan den är helt beroende av hur företaget
            sköts, vilken vinst som finns vid utgången av verksamhetsåret,
            osv.
          </note>
          <note>
            Riksdagen har också tidigare beslutat att skatt på vinstandelssystem
            inte skall utgå. Socialdemokraterna har, som kammarens ledamöter
            vet, envist hävdat motsatsen, vilket inneburit att beskattningen
            har återinförts.
          </note>
          <note>
            Situationen på arbetsmarknaden är i dag sådan att alla stenar
            måste vändas på när det gäller att hitta nya vägar till fler arbeten.
            Vi behöver fler företagare, inte färre. Vi behöver fler företag
            som går bra, inte färre.
          </note>
          <note>
            Vi behöver kraftfulla expansiva företag som skapar tillväxt och
            som behöver fler anställda. Vi behöver inte högre skatter, men
            väl fler skattebetalare. Allt måste göras för att stimulera människor,
            oavsett om de är anställda eller företagare, till ett större ansvar
            och ett större intresse för sina företag.
          </note>
          <note>
            Vi i Folkpartiet har bekämpat tanken på att vinstandelssystemen
            handlar om en förtäckt lön som kan utgå årligen till alla anställda.
            Vi finner det därför både märkligt och olyckligt att Socialdemokraterna
            blandar ihop vinstandelssystemen med lön. I vinstandelssystemen
            är insatserna insatta i företaget. De medlen kan inte tas ut när
            som helst. Det är alltså inte fråga om en lön och detta har heller
            inte att göra med de lönejusteringar som tidigare gjorts i verksamheten.
          </note>
          <note>
            Om vi skall nå upp till ökad sysselsättning krävs det kreativa
            konstruktiva medarbetare i alla företag.
          </note>
          <note>
            Jag skulle vilja fråga Siw Wittgren-Ahl: Vad är skälet till denna
            återställare? Anser ni socialdemokrater att avsättningar till
            vinstandelssystem är en lön och att de skall beskattas som en
            sådan? Det gäller då både socialavgifter och skatter. Är det inte
            bra med goda medarbetare i företagen som kan medverka till en
            uppbyggnad, en stabilitet och en utveckling som ger tillväxt och
            möjligheter till fler sysselsatta? Och är det då fel att dessa
            kreativa medarbetare får del av vinsten genom avsättning till
            vinstandelar, under förutsättning att företaget genererar en vinst?
          </note>
          <note>
            Herr talman! Vi behöver fler starka livskraftiga företag som
            kan häva oss ur krisen. Det går inte att tro att vi politiker
            har lösningen. Jag skulle vilja höra åtminstone ett skäl till
            att ni socialdemokrater blandar ihop avsättningen av medel till
            vinstandelar med löner.
          </note>
          <note>
            Jag vill också fråga er i Vänsterpartiet och Miljöpartiet vad
            det är för fel på vinstandelssystem. Varför är ni i Vänstern,
            ni säger er ju vilja satsa på småföretagen, avvisande till en
            stimulans för dem som arbetar och utvecklar företagen? Där finns
            sannolikt många av framtidens småföretagare. Skall vi då inte
            uppmuntra dem, eller handlar er politik alltid om att skatta ihjäl
            både företag och människor?
          </note>
          <note>
            År efter år diskuteras frågan om vinstandelssystem. Man får då
            en känsla av att vissa av riksdagens politiker inte har förstått
            hur illa ute Sverige är. Arbetslöshetskrisen löses inte av den
            nuvarande regeringen. Det har vi sagt många gånger och det är
            bara att konstatera att det är så. Arbetslöshetskrisen kan enbart
            lösas av kreativa människor, som i samverkan med företagen och
            deras anställda stimulerar till effektivare system. Krisen löses
            inte heller genom högre skatter och ökade avgifter. I stället
            måste vi skapa en vilja till nytänkande och till satsningar, inte
            minst på företagens anställda. Då är det inte rimligt att ta ut
            skatter och avgifter på vinstandelar.
          </note>
          <note>
            Herr talman! Som Åke Sundqvist sade har vi ett särskilt yttrande
            om egenavgifter. Folkpartiets åsikt i den frågan är att egenavgifterna
            skall harmoniera med den ersättning som man får från sjukförsäkringssystemen.
            Allt därutöver är en dold skatt och skapar enbart en misstro mot
            sjukförsäkringssystemet. Det finns uppenbara skäl att se över
            egenavgiftssystemet -
          </note>
          <note>
            och vi hoppas att så sker - och att se till att det inte är fråga
            om en dold skatt, som det ju för närvarande är. I
          </note>
          <note>
            stället måste det verkligen få handla om att avgifter skall harmoniera
            med förmåner.
          </note>
          <note>
            Herr talman! Med detta yrkar jag bifall till reservation 1.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 17.55 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            12 § (forts.) Socialavgifter (forts. SfU13)
          </note>
          <note type="speaker">
            Anf. 148 MARIE ENGSTRÖM (v):
          </note>
          <note>
            Herr talman! I dagens betänkande har Vänsterpartiet en reservation
            och två särskilda yttranden. Betänkandet är föranlett av motioner
            väckta under allmänna motionstiden. Bl.a. finns det motioner om
            att minska övertidsuttaget. Ett av våra särskilda yttranden tar
            också upp den frågan. Det handlar om att ta ut högre arbetsgivaravgifter
            vid övertidsarbete. Vårt absolut största problem i dag är ju arbetslösheten.
            Vi är väl många som instämmer i målet att halvera arbetslösheten
            fram till år 2000. Hittills insatta åtgärder har inte visat sig
            vara tillräckliga.
          </note>
          <note>
            Ett fenomen i dag är att människor som har arbete många gånger
            arbetar väldigt mycket. Det handlar alltså om arbete utöver den
            ordinarie arbetstiden. I
          </note>
          <note>
            flera fall kan detta te sig märkligt, då vi befinner oss i en
            situation med hög arbetslöshet. Det har tid efter annan gjorts
            beräkningar på hur många arbetstillfällen som övertidsuttaget
            motsvarar. Siffror som 50 000-
          </note>
          <note>
            60 000 arbetstillfällen har faktiskt nämnts i debatten.
          </note>
          <note>
            För bara någon vecka sedan nåddes vi av rapporter om att andelen
            ungdomar upp till 25 år som går utan jobb bara växer. Just det
            att vi har en växande skara unga människor som inte ens får tillträde
            till arbetslivet och som inte har möjlighet att delta i det sociala
            liv som arbete och arbetskamrater innebär tycker jag och Vänsterpartiet
            är väldigt förödande.
          </note>
          <note>
            Det finns också i dag en stor oro hos tonårsföräldrar över dels
            hur man skall ge råd och stöd vid val av utbildning, dels hur
            man skall kunna förmedla den framtidstro som är så viktig när
            det ser ut som det gör i dag. Det är inte meningen att våra unga
            skall se sig själva som en belastning, men jag är rädd för att
            det är många som gör det när de tvingas ta bidrag för sin försörjning
            och när de känner att det egentligen inte finns någon plats för
            dem i dag på arbetsmarknaden.
          </note>
          <note>
            Att komma till rätta med det höga övertidsuttaget löser naturligtvis
            inte problemen, men det är en åtgärd av många som behövs för att
            vi skall kunna minska arbetslösheten. Arbetstidskommittén har
            tittat på frågan om övertid och funnit skäl att lämna förslag
            om att begränsa övertiden. Man vill skärpa arbetstidslagens övertidsbegränsning
            från 200 till 100 timmar per år. Detta synsätt har Vänsterpartiet
            instämt i, men vi vill inte som Arbetstidskommittén införa någon
            form av kvittningsrätt.
          </note>
          <note>
            Inom Arbetstidskommittén har man däremot inte tagit upp frågan
            om en eventuellt höjd arbetsgivaravgift över det s.k. taket. Vänsterpartiet
            har vid flera tillfällen tagit upp frågan i ett antal motioner.
            Syftet är naturligtvis att sprida arbetstillfällena till fler.
            Vi tror att man bättre når sina syften om det finns ett ekonomiskt
            incitament att försöka hålla nere övertidsarbetet.
          </note>
          <note>
            Herr talman! Sista ordet är förmodligen inte sagt i den här frågan.
            Arbetstidskommitténs arbete är just nu föremål för beredning.
            Vi återkommer till diskussionen, och jag tror att vi får se detta
            som en del i arbetet att bekämpa arbetslösheten. Detta är ett
            sätt att skapa arbete åt fler, även om inga nya arbetstillfällen
            skapas.
          </note>
          <note>
            Herr talman! När det gäller de allmänna egenavgifterna har Vänsterpartiet
            en reservation och ett särskilt yttrande. Jag har under en ganska
            lång tid framfört kritik mot egenavgifterna, och när jag läser
            betänkandet ser jag att inte bara vi utan också andra partier
            är kritiska till det här systemet.
          </note>
          <note>
            Till att börja med kanske man skall ställa sig frågan vad egenavgifter
            egentligen är för någonting. Det kallas för en avgift, men pengarna
            öronmärks egentligen inte för sitt ändamål. Enligt mitt sätt att
            se är detta egentligen att betrakta som en skatt. Det har nu också
            blossat upp en debatt om att sjukförsäkringen visar på ett överskott.
            Trots det har det fattats beslut om att den allmänna egenavgiften
            som avser sjukförsäkringen skall höjas ytterligare. Detta skapar
            naturligtvis förvirring.
          </note>
          <note>
            Problemet med avgifterna är att de är fördelningspolitiskt orättvisa.
            Eftersom de är utformade på det sättet att inga avgifter tas ut
            över sju och ett halvt basbelopp, blir det en ren skattelättnad
            vid högre inkomster. Vänsterpartiet tar i en reservation upp den
            här frågan och lägger fram förslag om att egenavgifter även skall
            tas ut över den basbeloppsgräns som nu gäller. Vi kan också, som
            Sjuk- och arbetsskadekommittén har föreslagit, tänka oss att höja
            förmånstaket till tio basbelopp.
          </note>
          <note>
            Vi är också kritiska till att egenavgifterna har gjorts avdragsgilla.
            Även det har inneburit en felaktig fördelningsprofil, beroende
            på att vid inkomster upp till brytpunkter blir värdet av att egenavgifterna
            är avdragsgilla lägre än vid inkomster mellan brytpunkten och
            upp till basbeloppsgränsen, som nu är sju och ett halvt basbelopp.
            Att egenavgifterna är avdragsgilla har också inneburit att kommuner
            och landsting har gått miste om viktiga skatteintäkter.
          </note>
          <note>
            Det finns nu utfästelser om att frågan om uttaget av allmänna
            egenavgifter kommer att ses över när
          </note>
          <note>
            Genomförandegruppen har gjort klart sitt arbete.
          </note>
          <note>
            Inom Vänsterpartiet hoppas vi att det verkligen blir på det sättet
            och att diskussionerna om egenavgifterna i fortsättningen skall
            utgå från hur vi skall kunna få en bättre fördelningsprofil.
          </note>
          <note>
            Herr talman! Jag yrkar bifall till reservation 2.
          </note>
          <note>
            Sigge Godin ställde i sitt anförande två frågor till bl.a. Vänsterpartiet.
            Han frågade vad det var för fel med vinstandelssystemet. Jag ser
            absolut inget fel i det systemet. Han påstod också att vårt parti
            höll på att skatta ihjäl både företag och människor. Jag vill
            då framföra en del av det vi har tagit upp i vår skattemotion
            och som gäller de små företagen.
          </note>
          <note>
            Vi vill bl.a. ge de mindre företagen möjlighet till ett investeringsstöd.
            Vi vill undanta de minsta företagen från att behöva betala sjuklön.
            Vi vill också befria de allra minsta företagen, dvs. enskilda
            firmor och handelsbolag, från egenavgifter på inkomster upp till
          </note>
          <note>
            40 000 kr per år. Detta är något av det som Vänsterpartiet föreslår
            för att förbättra för de mindre företagen. Jag ser inte detta
            som ett sätt att skatta ihjäl vare sig företag eller människor.
          </note>
          <note type="speaker">
            Anf. 149 SIGGE GODIN (fp) replik:
          </note>
          <note>
            Herr talman! Det är riktigt att jag tycker att Vänsterpartiet
            beter sig på det sättet att man gärna vill ta ut skatter, och
            Marie Engströms anförande visar på att man vill ge investeringsstöd
            till småföretag. Folkpartiets åsikt är den att om man får göra
            avsättningar till vinstandelsfonderna är det ofta möjligt att
            knoppa av verksamheter från storföretag. Människor kan på så sätt
            lämna det företaget, och de har då en hel del pengar i sina vinstandelar,
            om de inte beskattas på olika sätt. På det sättet skulle de ha
            möjlighet att starta egna företag. Vi tycker att det är bättre
            att företagare hanterar egna pengar än att de alltid skall gå
            till staten och be att få stöd i olika former.
          </note>
          <note>
            Men, herr talman, det var inte riktigt av den anledningen jag
            begärde ordet, utan det var snarare med anledning av reservation
            2. Där säger Vänsterpartiet att egenavgifterna är en ren skatt.
            Marie Engström talar om Sjuk- och arbetsskadekommittén, och det
            är alldeles riktigt att Folkpartiet där har en bra modell, i vilken
            vi redovisar att avgifter är till för att man också skall få förmåner
            av samma värde. Om vi är överens om att vi vill ha mer av försäkringsmässighet
            i socialförsäkringssystemen, framför allt i sjukförsäkringen,
            kan ju Vänsterpartiet ansluta sig till oss liberaler i den frågan.
            Alla de avgifter man betalar in skall också motsvaras av förmåner.
            På så sätt får vi en försäkring som är stabil, säker, hållfast
            och som människor i framtiden kan lita på att den fungerar. Jag
            tror att det är en bra modell, och jag väntar på att få stöd av
          </note>
          <note>
            Vänsterpartiet i det arbetet.
          </note>
          <note type="speaker">
            Anf. 150 MARIE ENGSTRÖM (v) replik:
          </note>
          <note>
            Herr talman! Jag anser det vara viktigt att vi ser till att skattepolitiken
            också är fördelningspolitiskt riktig. Anledningen till att vi
            har skrivit vår reservation är att vi anser att det system vi
            har i dag inte är fördelningspolitiskt riktigt. Det drabbar låginkomsttagare
            i alldeles för hög grad och det innebär alldeles för stor lättnad
            för höginkomsttagare.
          </note>
          <note type="speaker">
            Anf. 151 SIGGE GODIN (fp) replik:
          </note>
          <note>
            Herr talman! Om Vänsterpartiet betraktar egenavgifterna som skatt
            kan jag förstå ert resonemang.
          </note>
          <note>
            Men vi andra gör inte det. Vi tycker att avgifter skall motsvaras
            av förmåner. Då kommer man bort från att man skall beskatta människor
            över förmånstaket. Men ni kanske vill göra det och tycker att
            det är alldeles utmärkt att ha många skatter. Då vill jag återvända
            till mitt anförande och säga att jag tycker att ni skattar ihjäl
            både människor och företag.
          </note>
          <note type="speaker">
            Anf. 152 MARIE ENGSTRÖM (v) replik:
          </note>
          <note>
            Herr talman! Jag tycker att jag på ett ganska klart och tydligt
            sätt här i kammaren har talat om att Vänsterpartiet inte på något
            sätt skattar ihjäl vare sig företag eller människor. Vi vill använda
            skatterna som ett fördelningspolitiskt instrument. När det gäller
            människor, om vi nu skall skilja på människor och företag, vill
            vi ta hjälp av grundavdrag. Vi vill ha ett högre grundavdrag vid
            lägre inkomster och ett lägre grundavdrag vid högre inkomster.
            Det tycker vi är ett mycket förnuftigt sätt att fördela skatter
            rättvist.
          </note>
          <note type="speaker">
            Anf. 153 RAGNHILD POHANKA (mp):
          </note>
          <note>
            Herr talman! Först skall jag också tala några ord om egenavgifter.
            Fast de kallas avgifter fungerar de i princip på samma sätt som
            en skatt. Det anser jag också. Det är en skatt som infördes för
            några år sedan och som har höjts mycket kraftigt, så att den kommer
            att uppgå till nästan 7 % år 1998. Den här skatten har flera nackdelar.
            Det är en ytterligare skattebelastning på arbete, som är vad vi
            minst av allt behöver i dagens situation med hög arbetslöshet.
            Det är dessutom en orättvist utformad skatt, eftersom den i realiteten
            är regressiv och kraftigt gynnar höginkomsttagare genom att den
            dels är avdragsgill, dels har ett tak.
          </note>
          <note>
            Miljöpartiet anser att egenavgifterna på sikt bör avskaffas.
            Vi har presenterat förslag till hur det skall ske, genom en skatteväxling
            där sänkta arbetsgivaroch egenavgifter finansieras med höjda skatter
            på energi och miljöutsläpp. Vi anser att en sådan växling bör
            ske med 25 miljarder kronor inom en treårsperiod och 100 miljarder
            fram till år 2010. Det skulle leda till att den sammanlagda skattebelastningen
            på arbete kan sänkas med upp till 12 procentenheter, vilket skulle
            vara ett väsentligt bidrag till att göra det mer attraktivt för
            arbetsgivare att anställa fler människor.
          </note>
          <note>
            Även den som inte utan vidare ställer upp på vårt förslag om
            en sådan skatteväxling borde dock, tycker jag, kunna ta till sig
            vår andra reservation i betänkandet. Den handlar om något som
            kan tyckas vara en mindre fråga, men som både pedagogiskt och
            administrativt ställer till problem i dag. Det är den uppdelning
            vi har av arbetsgivar- och egenavgifterna på en rad olika delposter
            för sjukförsäkring, arbetslöshet, pensionering, m.m. Ursprungligen
            kanske den här uppdelningen fyllde en funktion genom att man hade
            olika slags fonder dit man slussade de här olika pengarna. I dag,
            med det nya budgetsystemet, har den här specialdestineringen upphört,
            och alla pengar går rakt in i statskassan och delas sedan ut därifrån
            efter de beslut om regler för olika försäkringar som riksdagen
            har antagit.
          </note>
          <note>
            Nu har den här uppdelningen lett till väldigt tokiga konsekvenser.
            T.ex. ger de avgifter som kallas för sjukförsäkringsavgifter ett
            överskott på uppåt 35-40
          </note>
          <note>
            miljarder i år. Vi är också medvetna om att vi har ett stort
            underskott i arbetslöshetsförsäkringen. Det här är naturligtvis
            mycket svårt att förklara för folk, särskilt som man minskar möjligheterna
            att sjukskriva sig genom olika regler. När det gäller ett vanligt
            förekommande arbete på arbetsmarknaden kan man inte sjukskriva
            en person som i och för sig inte kan sköta sitt eget jobb. Den
            personen hamnar mellan stolarna, som vi har talat om i vårt utskott
            många gånger. Vårt förslag är att riksdagen borde uppmana regeringen
            att återkomma med ett förslag där man slår ihop de flesta av de
            här avgifterna till en post. Det skulle vara en anpassning till
            hur det faktiskt fungerar med det nya budgetsystemet, där vi inte
            har några specialdestinerade inkomstkällor. Och det skulle säkert
            också innebära en administrativ förenkling i många olika sammanhang
            som man kunde spara en del administrationskostnader på.
          </note>
          <note>
            Jag vill yrka bifall till reservation 3 under mom. 4.
          </note>
          <note>
            När det gäller vinstandelsstiftelserna har vi stött regeringens
            förslag. Vi tycker att det är riktigt att man tar en del skattepengar
            här också. Vi anser inte bara att det skall vara en förenlighet
            mellan det man betalar in och det man får ut, utan vi anser också
            att skatterna har en viktig fördelningspolitisk funktion. En stor
            del av skatterna skall användas till det. Vi kan inte komma och
            säga att vi skall få ut precis det vi har satt in. Pengarna måste
            fördelas till de människor som har litet eller inget.
          </note>
          <note type="speaker">
            Anf. 154 ROSE-MARIE FREBRAN (kd):
          </note>
          <note>
            Herr talman! Inledningsvis vill jag yrka bifall till fyrpartireservationen
            nr 1 beträffande vinstandelssystem. Men jag har inget behov av
            att upprepa de argument som redan har framförts för den här reservationen
            av Åke Sundqvist och Sigge Godin. Jag behöver inte ta upp tid
            med det.
          </note>
          <note>
            Jag vill snarare, herr talman, tala om det som vi har tagit upp
            i det särskilda yttrandet nr 2. Det gäller mom. 3, de allmänna
            egenavgifterna, som förvisso också har avhandlats en hel del i
            de tidigare inläggen.
          </note>
          <note>
            Detta särskilda yttrande stöds av tre partier. Till grund för
            det ligger en kristdemokratisk motion med ett yrkande om att tillsätta
            en parlamentarisk utredning för att se över hela egenavgiftssystemet.
            I den här motionen har vi kritiserat det sätt på vilket uttag
            och användning av egenavgifter har utvecklats under den socialdemokratiska
            regeringstiden sedan 1994. Vi vet alla att det samlade avgifts-
            och skatteuttaget är mycket högt i Sverige. Det finns få människor
            i dag som hävdar att de rena skatterna kan ökas mer än som redan
            har skett. Där finns även från regeringspartiet en mycket stor
            försiktighet. Man ser inte längre höjningen av skatter som lösningen
            på alla problem.
          </note>
          <note>
            Samtidigt som man inser att det rena skattetrycket är så högt
            att vi inte kan öka det särskilt mycket mer, verkar det som om
            man utan att blinka höjer egenavgifter år efter år. Man ser inte
            sambandet och behovet av att balansera även avgifterna mot skattetrycket
            och faktiskt erkänna att det finns någonting som vi kan kalla
            ett totalt skatte- och avgiftstryck. Det kan vi inte heller gå
            över utan att skada ekonomins funktionssätt på ett mer eller mindre
            allvarligt sätt.
          </note>
          <note>
            När det gäller egenavgifterna är det stora problemet dels att
            man håller på och höjer, dels att man inte renodlar och inte har
            ett samband mellan avgifter och förmåner.
          </note>
          <note>
            Egenavgifter skall naturligtvis användas till enbart det de är
            till för. Som dold skatt är de inte fördelningspolitiskt bra.
            Här missgynnas låg- och medelinkomsttagare. Höginkomsttagare gynnas
            i stället. Avdragsrätten gör också att kommunernas och landstingens
            skatteintäkter minskar. Man får alltså mindre skattepengar till
            angelägna verksamhetsområden som kommuner och landstingen har.
            Vård, omsorg och skola är de allra viktigaste. Här har det alltså
            rått ett mycket tungt ekonomiskt läge för kommuner och landsting.
          </note>
          <note>
            Det är alltså egentligen dold skatt det är frågan om
          </note>
          <note>
            - avgifterna är inte riktade. De används till helt andra ändamål
            än vad de ger intryck av. Det är nästan ironiskt att samtidigt
            läsa i utskottsbetänkandet att även majoriteten och regeringspartiet
            anser att det för förtroendet för socialförsäkringssystemet är
            viktigt att pengarna används för de angivna ändamålen. Ja, vad
            skall man säga. Att upprätta sambandet mellan olika förmåner och
            de avgifter som finansierar dem är också viktigt.
          </note>
          <note>
            Den socialdemokratiska regeringen undergräver alltså människors
            förtroende för socialförsäkringssystemet med öppna ögon. Det är
            inte så att man inte inser vad som bidrar till att upprätthålla
            förtroendet.
          </note>
          <note>
            Det gör man, teoretiskt sett, och man skriver t.o.m.
          </note>
          <note>
            ned det, men man svarar inte mot de krav som man själv formulerar
            i svart på vitt. Detta är mycket märkligt.
          </note>
          <note>
            Statens inkomster och utgifter säger man också i betänkandet
            skall redovisas på ett tydligt sätt. Därav den renodling inom
            trygghetssystemen som vi också har stött på ett tydligt sätt och
            som större delen av oppositionen har stött. Men här finns en bristande
            konsekvens och en bristande insyn om att man måste balansera avgifterna
            mot skattetrycket.
          </note>
          <note>
            Allt det här som gäller avgifterna till sjukförsäkringen har
            sin grund i en principvidrig avgiftsväxling genom en överenskommelse
            hösten 1994 mellan
          </note>
          <note>
            Socialdemokraterna och Vänsterpartiet. Det var alltså vänstersvängen
            som låg bakom det här. Pengar från avgifter som behövdes till
            arbetslöshetsförsäkringen kunde man inte fördra av ideologiska
            skäl och växlade därför om till sjukförsäkringsavgift i stället.
            Pengar som gick dit där underskotten var stora tog man bort för
            att föra över dem dit där överskotten växer. Detta är verklighet
            i Sverige i dag - det är inte i Grönköpings Veckoblad vi läser
            det här. Jag hoppas att
          </note>
          <note>
            Vänsterpartiet i dag ångrar denna uppgörelse. Märkligt är att
            Centerpartiet i stället står och stöder detta.
          </note>
          <note>
            Har man verkligen svalt detta med hull och hår? Ja, det är mycket
            märkligt.
          </note>
          <note>
            Varför blev det ingen reservation av det här då, med ett direkt
            krav, rakt upp och ned, just nu, på denna parlamentariska utredning?
            Därför att Genomförandegruppen sitter och jobbar bl.a. med egenavgiftsfrågorna.
            Och även om vi kristdemokrater egentligen är väldigt ivriga och
            otåliga här är vi beredda att invänta Genomförandegruppen och
            dess arbete. Men sedan måste inte bara en liten översyn göras
            utan en stor parlamentarisk utredning.
          </note>
          <note>
            Anf. 155 SIW WITTGREN-AHL (s):
          </note>
          <note>
            Herr talman! I detta betänkande behandlas en motion från den
            allmänna motionstiden 1994/95 och sex yrkanden från den allmänna
            motionstiden 1996/97.
          </note>
          <note>
            Samtliga berör lagen om sociala avgifter. Jag yrkar avslag på
            samtliga reservationer och bifall till hemställan i betänkandet.
          </note>
          <note>
            Sociala avgifter betalas enligt lagen om socialavgifter i form
            av arbetsgivaravgifter och egenavgifter.
          </note>
          <note>
            Den totala avgiftssumman för arbetsgivare är 30,32 %
          </note>
          <note>
            och för egenföretagare 28,65 % av avgiftsunderlaget.
          </note>
          <note>
            För nästa år, 1998, kommer arbetsgivaravgiften att sänkas till
            29,22 %. Avgifterna för egenföretagare blir
          </note>
          <note>
            27,55 % av avgiftsunderlaget. Arbetsgivaravgiften beräknas i
            princip på lönesumman och egenavgifterna på inkomst av annat förvärvsarbete.
          </note>
          <note>
            På inkomst av passiv näringsverksamhet som inte grundar rätt
            till socialförsäkringsförmåner betalas särskild löneskatt. Sådan
            löneskatt betalas även på lön eller annan ersättning till arbetstagare
            som är 65 år eller äldre vid årets ingång. Enligt lag om särskild
            löneskatt på pensionskostnader skall den som utfärdar en tjänstepension
            betala motsvarande avgift på kostnaden för pensionsutfästelsen.
          </note>
          <note>
            Har man inkomst av anställning eller annat förvärvsarbete som
            är pensionsgrundande betalar man allmänna egenavgifter i form
            av pensionsavgifter och sjukförsäkringsavgifter. Innevarande år
            uppgår pensionsavgiften till 1 % och sjukförsäkringsavgiften till
          </note>
          <note>
            4,95 %. Sistnämnda avgift kommer 1998 att utgöra
          </note>
          <note>
            5,95 %. Eftersom jag och Åke Sundqvist inte hade samma siffror
            på detta undrar jag vad Åke Sundqvist grundar sina siffror på.
            De allmänna egenavgifterna beräknas på inkomster som inte överskrider
          </note>
          <note>
            7,5 basbelopp och är avdragsgilla vid taxeringen.
          </note>
          <note>
            I två av motionerna framförs åtgärder som syftar till att begränsa
            övertidsuttaget genom att använda de sociala avgifterna som ett
            styrmedel. I den ena motionen föreslås ett tillkännagivande om
            att fördubbla arbetsgivaravgifterna för varje övertidstimme. Enligt
            motionärerna skulle en sådan åtgärd minska övertidsarbetet och
            därmed leda till nyanställningar. I den andra motionen begärs
            en utredning om differentierade arbetsgivaravgifter. Motionärerna
            anser att lägre avgifter på normal arbetstid och högre på övertidsarbete
            bör införas i syfte att öka antalet arbetstillfällen.
          </note>
          <note>
            Att komma till rätta med arbetslösheten är en av de viktigaste
            utmaningarna som vi står inför, och alla uppslag och idéer måste
            beaktas.
          </note>
          <note>
            Arbetsmarknadsutskottet har i sitt av riksdagen godkända betänkande
            1995/96:AU9 behandlat ett motionsyrkande om att taket för tillåtet
            övertidsuttag omedelbart skulle sänkas. Enligt motionärerna borde
            dessutom en extra arbetsgivaravgift införas på all övertid och
            mertid. Yrkandet avstyrktes med hänvisning till att övertidsfrågan
            var föremål för utredning, precis som Marie Engström sade förut.
            Arbetstidskommittén föreslår att man sänker gränsen för övertidsuttag
            till 100 övertidstimmar per kalenderår. Däremot har man inte behandlat
            något förslag rörande arbetsgivaravgifter på övertidsarbete. Men
            utskottet konstaterar att förslaget om att begränsa antalet övertidstimmar
            för närvarande är föremål för beredning inom Regeringskansliet
            och att resultatet av detta måste avvaktas.
          </note>
          <note>
            Herr talman! En viktig tankegång bakom den nuvarande skattelagstiftningen
            var att alla typer av förvärvsinkomst skulle behandlas likformigt.
            Därför infördes den 1 januari i år särskild löneskatt på bidrag
            som arbetsgivare lämnar till vinstandelsstiftelse. I de fall inkomsterna
            grundar rätt till socialförsäkringsförmåner tas socialavgifter
            ut. Beträffande inkomster som inte grundar rätt till sådana förmåner
            begränsas uttaget till en särskild löneskatt. Det finns likheter
            mellan överföringar till vinstandelsstiftelser och avsättningar
            till pension, för vilka det tas ut särskild löneskatt. Det är
            svårt att veta hur mycket av de utbetalda medlen från vinstandelsstiftelserna
            som har sin grund i den anställdes eget arbete respektive värdestegringen
            på andelen. Mot denna bakgrund infördes en särskild löneskatt
            på bidrag som en arbetsgivare lämnat till en vinstandelsstiftelse.
            Enligt utskottet bör riksdagen vidhålla sin bedömning att särskild
            löneskatt skall tas ut på bidrag till vinstandelsstiftelse.
          </note>
          <note>
            Rose-Marie Frebran, Kristdemokraterna, begär en parlamentarisk
            utredning om egenavgifterna. Gudrun
          </note>
          <note>
            Schyman m.fl. från Vänsterpartiet begär ett tillkännagivande
            om egenavgifterna: Avgifter skall tas ut även på inkomster över
            7,5 basbelopp och skall inte vara avdragsgilla vid taxeringen.
            I båda motionerna pekas på angelägna frågor gällande egenavgifterna
            som ligger till underlag för diskussionen i den s.k.
          </note>
          <note>
            Genomförandegruppen. Sjuk- och arbetsskadekommittén har presenterat
            förslag med innebörd dels att basbeloppstaket avseende förmåner
            skall höjas från
          </note>
          <note>
            7,5 basbelopp till 10 basbelopp, dels att taket för allmänna
            egenavgifter skall slopas helt. Kommitténs betänkande är föremål
            för beredning inom Socialdepartementet, och Genomförandegruppen
            har ännu inte slutfört sitt arbete med det reformerade ålderspensionssystemet.
            I avvaktan på dessa slutbetänkanden avstyrker utskottet bifall
            till motionerna.
          </note>
          <note>
            Herr talman! I en motion från Miljöpartiet föreslås sänkta arbetsgivar-
            och egenavgifter samt att man skall slå ihop arbetsgivaravgifterna
            till en inkomstpost. Avgifternas tidigare koppling till speciella
            ändamål har enligt motionärerna i stort sett försvunnit i det
            nya budgetsystemet. Motionärerna anser att man inom ramen för
            en skatteväxling borde höja energioch råvaruskatter och sänka
            skatterna på arbete och arbetsgivaravgiften. Sänkningen bör ske
            med totalt
          </note>
          <note>
            6 procentenheter fram till år 2010.
          </note>
          <note>
            Vad gäller sänkta arbetsgivaravgifter inom ramen för en skatteväxling
            noterar utskottet att Skatteväxlingskommittén i sitt slutbetänkande
            Skatter, miljö och sysselsättning har uttalat att en växling mellan
            miljö- och energiskatter och skatt på arbete kan vara ett viktigt
            redskap såväl i omställningen till ett mer ekologiskt hållbart
            samhälle som för att bekämpa arbetslösheten. Kommitténs betänkande
            är för närvarande föremål för remissbehandling. Utskottet anser
            att resultatet av denna och av regeringens beredning av frågan
            om skatteväxling bör avvaktas.
          </note>
          <note>
            Med detta, herr talman, yrkar jag än en gång avslag på reservationerna
            och bifall till utskottets hemställan.
          </note>
          <note type="speaker">
            Anf. 156 ÅKE SUNDQVIST (m) replik:
          </note>
          <note>
            Herr talman! Siw Wittgren-Ahl nämnde många procentsiffror i sitt
            inlägg, men jag håller mig till de faktiska kronor och ören som
            det gäller. Bara i år betalar löntagare och arbetsgivare in 25
            miljarder mer i sjukförsäkringsavgifter än vad som kommer att
            betalas i form av sjukpenning och ersättning från föräldraoch
            tandvårdsförsäkringen. Redan nästa år är vi uppe i 38 miljarder
            kronor, och vid sekelskiftet 45 miljarder kronor. Det är alltså
            belopp i samma storleksordning som vi i dag betalar i försvarskostnader.
            Jag skulle vilja ha en kommentar till detta av Siw Wittgren-Ahl.
          </note>
          <note>
            Arbetsgivarna har ju redan tagit på sig ett större ekonomiskt
            ansvar i form av sjuklöneperioden, och det finns just inga tecken
            på att man tänker sänka arbetsgivaravgiften i förhållande till
            det åtagande som görs. Vi har i dag också lägre antal sjukdagar
            än vi hade tidigare, men det syns inte i form av en lägre arbetsgivaravgift.
            Därför blir man fundersam över vad regeringen sysslar med.
          </note>
          <note>
            Anf. 157 SIW WITTGREN-AHL (s) replik:
          </note>
          <note>
            Herr talman! Jag ställde min fråga mot bakgrund av att det står
            i betänkandet att sjukförsäkringsavgiften i år uppgår till 4,95
            %, men Åke Sundqvist sade att den uppgår till 5,95 %. I dessa
            sammanhang är ju
          </note>
          <note>
            1 % rätt mycket. Det finns inte heller någon reservation från
            moderaterna på den punkten.
          </note>
          <note>
            Att vi har olika syn på skatteuttaget är väl en sak, men enligt
            vad jag minns fick arbetsgivarna från början ungefär 3 miljarder
            i kompensation för att man införde arbetsgivaransvaret i sjuklöneperioden.
            Lägger man till att det är rätt många som inte är sjuka så mycket
            har väl förlängningen kompenserats väl ur arbetsgivarsynpunkt,
            så det kan ju inte vara några problem.
          </note>
          <note type="speaker">
            Anf. 158 ÅKE SUNDQVIST (m) replik:
          </note>
          <note>
            Herr talman! När det gäller egenavgifterna måste
          </note>
          <note>
            Siw Wittgren-Ahl ha missuppfattat mig. Jag har sagt att 1997
            är avgiften 4,95 % och att 1 % ytterligare avgift tillkommer 1998.
          </note>
          <note>
            Jag är litet förvånad över att Siw Wittgren-Ahl nonchalerar den
            överfinansiering som finns i det hela.
          </note>
          <note>
            T.o.m. statssekreteraren som har ansvaret för sjukförsäkringsfrågorna,
            Knut Rexed, säger att detta är rörigt. Han skulle vilja ge det
            ett annat namn. Han vill alltså ha en större planhalva att sprida
            pengarna på.
          </note>
          <note>
            Det är kanske litet grand iögonfallande att det blir så stora
            överskott i sjukförsäkringen. Har Siw Wittgren-
          </note>
          <note>
            Ahl någon kommentar till detta?
          </note>
          <note>
            Anf. 159 SIW WITTGREN-AHL (s) replik:
          </note>
          <note>
            Herr talman! Jag blir glad över att Åke Sundqvist läser våra
            tidningar också.
          </note>
          <note>
            Hur man skall hantera egenavgifterna är ju föremål för beredning
            inom Finansdepartementet - det är sant. Men det är ju inte så
            att det finns för mycket pengar i systemet. Snarare är det ett
            underskott på socialförsäkringen, om man räknar med alla utgifter
            som finns i systemet.
          </note>
          <note type="speaker">
            Anf. 160 SIGGE GODDIN (fp) replik:
          </note>
          <note>
            Herr talman! Jag skall inte ägna mig åt egenavgifterna - Rose-Marie
            Frebran har mycket målande beskrivit schackrandet med dem, och
            jag förutsätter att det blir en ny tingens ordning ganska snart
            - det går ju faktiskt inte att hålla på på det här sättet. Det
            finns inget som helst förtroende för sjukförsäkringen och socialförsäkringarna
            över huvud taget när man inte vet vart ens pengar tar vägen. Har
            man väldigt låg inkomst misstror man naturligtvis hela systemet.
            Men
          </note>
          <note>
            Rose-Marie Frebran har beskrivit det väldigt bra.
          </note>
          <note>
            Herr talman! Jag tog i mitt anförande upp några frågor om hur
            det kan komma sig att ni socialdemokrater betraktar avsättning
            till vinstandelar som en förvärvsinkomst, som ni säger. Jag skulle
            vilja ha ett förtydligande. Hur kan det komma sig att ni gör det?
          </note>
          <note>
            Det är ju ingen självklarhet att man år efter år kan göra avsättningar.
            Det har ju hela tiden att göra med om det blir någon vinst i företaget.
          </note>
          <note>
            Nu talar ni i ungefär samma termer som vi andra här i kammaren
            och säger att det är så viktigt att man stimulerar företagen och
            kreativiteten och att det skapas nya jobb och blir fler småföretagare.
            Men i det här fallet verkar ni ju tvärtemot det: att arbetstagarna
            skall få en känsla för det företag där de jobbar, att det skall
            vara viktigt att vara kreativ och göra goda insatser. När de sedan
            lyckas avsätts en del av vinsten. Då missunnar ni dem det genom
            att både beskatta den och ta ut avgifter.
          </note>
          <note>
            På vilket sätt resonerar ni när ni säger att det här är ungefär
            som en löneinkomst? Det går inte att förhandla fram de här pengarna.
            Inget fack i världen har tänkt sig det. Man har bara konstaterat
            att det går att avsätta de här pengarna om det vill sig väl, men
            finns det ingen vinst så finns det ingen.
          </note>
          <note>
            Anf. 161 SIW WITTGREN-AHL (s) replik:
          </note>
          <note>
            Herr talman! Vi tycker att all inkomst skall beskattas lika.
          </note>
          <note>
            Sigge Godin säger att det inte är någon självklarhet hur mycket
            man skall avsätta och att man skall göra detta för att uppmuntra
            arbetstagare. Är det en uppmuntran, eller är en löneförmån?
          </note>
          <note type="speaker">
            Anf. 162 SIGGE GODIN (fp) replik:
          </note>
          <note>
            Herr talman! Det är ingen löneförmån. I sådant fall hade facken
            förhandlat fram den förmånen. De är väldigt väl insatta i vad
            det finns för möjligheter att ta ut löner, osv. De förhandlar
            till sista öret - alltid! Jag har inte träffat någon facklig förtroendeman
            som har sagt: Vi avstår från att ta ut några kronor i timmen,
            därför att de pengarna sedan sätts av i vinstandelar.
          </note>
          <note>
            Ingen har sagt det, och inget fack skulle våga tänka den tanken
            över huvud taget. Det är alltså ingen löneförmån.
          </note>
          <note>
            Detta är en avsättning som görs om företaget har gått väldigt
            bra. Om man har varit duktig att jobba i företaget, om man är
            stimulerad i sina arbetsuppgifter och har en bra avsättning för
            det man producerar blir det kanske en vinst, och då kan man ta
            en del av den och sätta av till vinstandelar. Men tala inte om
            dessa pengar som lön - då hade facket intecknat dem för länge
            sedan. Fråga dem i morgon, när de öppnar kontoren!
          </note>
          <note>
            Anf. 163 SIW WITTGREN-AHL (s) replik:
          </note>
          <note>
            Herr talman! Om det då är en belöning, Sigge
          </note>
          <note>
            Godin, så måste väl den beskattas - man får ju ut en inkomst
            sedan.
          </note>
          <note type="speaker">
            Anf. 164 ROSE-MARIE FREBRAN (kd):
          </note>
          <note>
            Herr talman! Jag har naturligtvis en del frågor till
          </note>
          <note>
            Siw Wittgren-Ahl. Rose-Marie Frebran heter jag för resten själv.
          </note>
          <note>
            I replikskiftet mellan Siw Wittgren-Ahl och Åke
          </note>
          <note>
            Sundqvist fick vi en ny uppgift. Siw sade att egenavgiftsfrågan
            är föremål för beredning inom regeringen nu. Motiveringen i betänkandet
            till att man inte nu skall tillsätta någon utredning är ju att
            Genomförandegruppen skall jobba färdigt. Redan tidigare har man
            sagt att man kan finna skäl att överväga hur man skall ha det
            med det samlade uttaget. Man har alltså förutskickat en avgiftsöversyn
            - detta redan i vårpropositionen 1995. Någon annan anledning till
            att avslå motionen har inte framkommit i betänkandet.
          </note>
          <note>
            Därför vill jag fråga hur det är med den nya uppgiften. Bereds
            frågan om egenavgifterna i Regeringskansliet just nu?
          </note>
          <note>
            Anf. 165 SIW WITTGREN-AHL (s):
          </note>
          <note>
            Herr talman! Frågan om egenavgifterna bereds i den kommitté som
            jobbar. Man diskuterar precis det som några av er har tagit upp,
            dvs. att vi har obalans i sjukförsäkringssystemet och att det
            är viktigt att medborgarna vet vad pengarna går till. Det har
            man talat om. Ni tar upp frågan nu, men den har faktiskt varit
            uppe tidigare. Man tittar på frågan. Den diskuteras på fler ställen.
          </note>
          <note type="speaker">
            Anf. 166 ROSE-MARIE FREBRAN (kd):
          </note>
          <note>
            Herr talman! Det är inte så tydliga svar. Att Genomförandegruppen
            arbetar innebär inte att frågan bereds av Rexed eller någon annan
            i Regeringskansliet. Varje utredning är ju en självständig myndighet.
          </note>
          <note>
            Vi får ändock hoppas att inställningen är positiv framöver till
            att vi verkligen får en ordentlig översyn av egenavgifterna. Man
            har tidigare förutskickat att man kan vara öppen för det.
          </note>
          <note>
            I den senaste repliken kom litet självkritik ändå fram. Det finns
            uppenbarligen en viss förståelse för att människor tappar förtroendet
            för socialförsäkringssystemet när det är som det är. Visst känns
            det märkligt att läsa att regeringsföreträdarna uttalar sig om
            vad det är som skall upprätthålla förtroendet och sedan gör på
            ett helt annat sätt. De använder inte pengarna till det de är
            till för. Andra direkta skattepengar får gå rakt in och finansiera
            andra underskott som finns inom statskassan.
          </note>
          <note>
            Varför höjer ni avgifter hellre än skatter? Det skulle jag vilja
            veta.
          </note>
          <note>
            Anf. 167 SIW WITTGREN-AHL (s):
          </note>
          <note>
            Herr talman! Rom byggdes ju inte på två dagar.
          </note>
          <note>
            Att sanera budgeten efter den borgerliga regeringen har inte
            varit det enklaste. Nu är vi där att vi kan ta tag i de frågor
            som vi måste ta tag i.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 16 april.)
          </note>
          <note>
            13 § Äldreomsorg
          </note>
          <note>
            Föredrogs
          </note>
          <note>
            Socialutskottets betänkande 1996/97:SoU13
          </note>
          <note>
            Äldreomsorg
          </note>
          <note type="speaker">
            Anf. 168 BIRGITTA WICHNE (m):
          </note>
          <note>
            Herr talman! Dagens betänkande om äldreomsorg innehåller ett
            antal angelägna motioner som syftar till förbättringar av olika
            slag för de äldre. Vi moderater har åtta reservationer varav sju
            tillsammans med de övriga borgerliga partierna i olika konstellationer.
            Vi står självfallet bakom samtliga reservationer, men jag nöjer
            mig med att yrka bifall till reservation nr 1 för att spara kammarens
            tid.
          </note>
          <note>
            Herr talman! Vi kan konstatera att det på många håll i vårt land
            bedrivs ett intensivt utvecklingsarbete för att förbättra äldrevården
            och att det finns inrättningar av olika slag med ett mycket gott
            omhändertagande av de äldre. Men det återstår tyvärr alltför många
            problem som behöver en snabb lösning. Gamla människor är gamla
            och har en begränsad tid kvar.
          </note>
          <note>
            Det hastar alltså med insatserna för att avhjälpa bristerna.
          </note>
          <note>
            Man kan varje vecka - ja, ibland dagligen - läsa rubriker i dagstidningarna
            som t.ex.: "Äldre på sjukhem får fel mediciner", "Läkarna trodde
            inte sina ögon när de fick se Marita, 81", "Missnöje med ädelreformen",
            "Signe vill inte berätta för sina närmaste om hur det är att vara
            gammal i Sverige." I Boråstidningen läste jag i torsdags följande
            rubrik: "Döende ligger helt ensamma". Underrubriken löd:
          </note>
          <note>
            "Situationen inom äldrevården är ohållbar".
          </note>
          <note>
            Enligt Socialstyrelsens slutrapport om ädelreformen kvarstår
            också en mängd brister och problem.
          </note>
          <note>
            Detta har föranlett regeringen att tillsätta vissa utredningar,
            vilket vi hälsar med tillfredsställelse. Utredningar tar emellertid
            sin tid, och vi moderater anser att mycket skulle kunna göras
            omedelbart.
          </note>
          <note>
            En av utredningarna handlar om bemötande av äldre. Britta Rundström,
            särskild utredare, har nyligen lagt fram ett delbetänkande med
            titeln Rätt att flytta -
          </note>
          <note>
            en fråga om bemötande av äldre.
          </note>
          <note>
            Hon tar där upp betydelsen av begreppen självbestämmande, integritet,
            trygghet och värdighet. Hon konstaterar: Mina erfarenheter under
            detta inledande skede av utredningsarbetet har emellertid medfört
            att jag många gånger även tvingats notera avståndet mellan begreppens
            teoretiska innebörd och deras tillämpning i vardagen. Hon skriver
            vidare att det handlar om det medvetna valet av en humanistisk
            människosyn och respekten för människovärdet. Detta måste konkretiseras
            och försvaras, hävdar hon. Visst är det så! De teoretiska begreppen
            måste omsättas i praktisk handling, något som visat sig svårt
            och ibland innebär en lång process för de inblandade.
          </note>
          <note>
            Ett sätt att förkorta den processen tror vi är att ge äldre en
            verklig valfrihet genom att erbjuda alternativ vård och omsorg
            inom alla områden. Alternativa vårdformer som uppfyller rimliga
            kvalitetskrav måste ges samma rätt som offentligt bedriven verksamhet.
          </note>
          <note>
            Konkurrens och valfrihet innebär att olika flexibla lösningar
            prövas.
          </note>
          <note>
            Därmed påskyndas utvecklingen och goda exempel kan inspirera
            och bli föredömen. Under senare år har den alternativa omsorgssektorn
            ökat, men den är fortfarande endast en mycket liten del av den
            totala äldreomsorgen.
          </note>
          <note>
            I Borås drivs sedan några år tillbaka Blombacka.
          </note>
          <note>
            Det är äldrebostäder med service på entreprenad.
          </note>
          <note>
            Blombacka består av 35 lägenheter, restaurang, dagcenter och
            ett hemtjänstdistrikt med ca 30 pensionärer. En utvärdering av
            entreprenaden lämnades i mars månad detta år. Vårdtyngden beskrivs
            med att hälften av pensionärerna inte klarar att komma till den
            närbelägna vårdcentralen utan måste ha hembesök av läkare. I personalstyrkan
            ingår fler undersköterskor än på andra jämförbara hem i Borås.
          </note>
          <note>
            Enkäter med de boende, anhöriga, personal, PRO, läkare m.fl.
            gav enbart positiva omdömen. I anbudsunderlaget fanns i målbeskrivningen
            begreppen helhetssyn, normalisering, kontinuitet, flexibilitet
            och närhet. Samtliga mål var väl uppfyllda.
          </note>
          <note>
            Trots den mycket positiva bild som konstaterats kan man notera
            att SKAF-ordföranden i princip säger nej till entreprenader. Den
            lokala SKAF-
          </note>
          <note>
            representanten hade emellertid ändrat sin tidigare negativa uppfattning
            och var nu positivt inställd. Det är tydligen så att man måste
            komma i mycket nära kontakt med alternativ för att ändra vad jag
            uppfattar som förutfattade meningar.
          </note>
          <note>
            Intressant att notera i sammanhanget är utredaren
          </note>
          <note>
            Per-Åke Magnussons reflexioner om entreprenaden.
          </note>
          <note>
            "Som tidigare kommunalanställd med lång erfarenhet av kommunens
            verksamhet har detta uppdrag engagerat mig lite extra. Jag har
            haft en sorts grundinställning, att verksamheter inom vård och
            omsorg inte bör lämnas ut på entreprenad. Jag har under arbetets
            gång blivit mer och mer intresserad av att söka se vad det är
            som gör att entreprenaden på Blombacka fungerar så positivt, och
            vad som hindrar kommunen att få samma stämning, självständighet
            och engagemang hos personalen."
          </note>
          <note>
            Kostnaden per hemtjänsttimma 1996 var för kommunen 181 kr, eller
            något högre. Blombackas kostnad var ca 157 kr. Kommunens totala
            besparing blev därmed 400 000-450 000 kr per år. Detta är alltså
            ett kvalitetsmässigt mycket gott alternativ som innebär en ökad
            valfrihet och ökat självbestämmande för den enskilde och personalen
            samt en kostnadsbesparing för kommunen.
          </note>
          <note>
            Herr talman! Vi har i vår motion De äldres situation i det moderna
            Sverige framfört en mängd konkreta förslag till förbättringar
            för de äldre. Jag har här nu relativt utförligt beskrivit Blombacka,
            därför att jag tror att alternativen är det snabbaste sättet att
            åstadkomma goda förändringar inom äldrevården. Minskad byråkrati
            och kortare beslutsvägar innebär flexibilitet och ökat ansvarstagande
            för personalen. Kreativiteten ökar. Nya vägar prövas, och omsorgen
            om vårdtagarna förbättras därmed.
          </note>
          <note>
            Vi menar att välfärdspolitiken måste bygga på den enskildes val
            och att resurserna skall följa den enskilde. Därmed kombineras
            valfrihet med det gemensamma ansvaret. De äldres behov och medbestämmande
            sätts i centrum. Vi föreslår därför att en allmän hälsoförsäkring
            införs samt en vårdgaranti som garanterar alla en god vård i rimlig
            tid. Den vårdgaranti som infördes av den borgerliga regeringen
            har nu ersatts av en besöksgaranti, och 68 000 patienter väntar
            för närvarande på behandling och vård. Det är en orimlig situation.
          </note>
          <note>
            Det stora flertalet äldre önskar enligt alla utredningar bo hemma
            så länge som möjligt. Det valet måste bli praktiskt möjligt. Vi
            anser att de som har rätt till hemtjänst skall få en "hemtjänstpeng"
            så att de kan välja den hjälp som behövs. En effektivt fungerande
            rehabilitering och en väl utvecklad dag- och hemsjukvård är också
            nödvändig liksom avlösningsoch växelvårdsplatser. Det informella
            arbetet, som utförs av anhöriga, och olika insatser av ideella
            organisationer måste stödjas. Särskild uppmärksamhet bör ägnas
            åt den växande gruppen av äldre invandrare.
          </note>
          <note>
            Vi anser att de äldre skall ha lagstadgad rätt till valfrihet
            vad gäller hemtjänst, dagverksamhet och särskilda boendeformer.
          </note>
          <note>
            Vårdkedjan måste också förbättras. Sjuka äldre människor vårdas
            ofta av flera vårdgivare. Brister i information och ansvarsfrågor
            har påtalats. Vi föreslår därför ett huvudmannaskap för äldrevården
            och omsorgen som kan sammanföras och ligga hos primärkommunen.
            Därmed tydliggörs ansvaret, och kommunikation och dokumentation
            förbättras.
          </note>
          <note>
            Herr talman! Vårdarbetet med äldre ställer i dag stora krav på
            personalen. Medicinsk teknik och nya behandlingsmetoder har positivt
            förändrat vården, och omvårdnadens betydelse har uppmärksammats.
            Som en konsekvens av detta måste utbildningen i fortsättningen
            ses över för att man skall kunna hålla jämna steg med utvecklingen.
          </note>
          <note>
            Ett område som jag särskilt vill peka på är vård i livets slutskede.
            Den palliativa vården måste kunna bedrivas såväl i hemsjukvård
            som i dagsjukvård och på sjukhus. Kunskap om smärtlindring är
            en väsentlig del för att man skall kunna utöva en god palliativ
            vård. Den kunskapen är i dag icke tillräcklig, och smärtlindring
            praktiseras inte i önskvärd omfattning.
          </note>
          <note>
            Till sist vill jag citera en punkt ur WHO:s rekommendation om
            palliativ vård: Samma goda omhändertagande skall självklart givas
            den person som går från livet som den som går till.
          </note>
          <note type="speaker">
            Anf. 169 ROLAND LARSSON (c):
          </note>
          <note>
            Herr talman! Min mor är en tunn liten bräcklig dam i 85-årsåldern.
            Eftersom hon har drabbats av stroke ett antal gånger minns hon
            inte så mycket längre. Hon är nästan helt bunden vid sin rullstol.
            Varje gång när jag, så ofta jag hinner, kommer och hälsar på henne
            blir hon naturligtvis glad. Hon gråter en liten skvätt. Hon har
            inga problem med att känna igen oss i familjen, men hon blandar
            för det mesta ihop våra namn och vilka vi är.
          </note>
          <note>
            Hon bor på ett sjukhem som drivs på entreprenad av ett dotterbolag
            till HSB, som heter Grannskapsservice. Det är det senaste och
            modernaste man kan tänka sig. Hon har en egen liten lägenhet som
            är utrustad med ett stort och ljust dusch- och toalettrum och
            ett litet pentry där vi kan koka vårt kaffe när vi kommer på besök.
            Där finns också en mycket trevlig och kompetent personal som gör
            allt den kan och hinner för att göra livet så gott som möjligt
            för dem som bor på sjukhemmet. Det är bra med maten, och man kan
            äta tillsammans i en mycket vackert möblerad miljö.
          </note>
          <note>
            Man kan se på TV tillsammans i ett ljust, vackert vardagsrum
            med en kakelugn.
          </note>
          <note>
            Min mamma vet inte vad någon i personalen heter, men det tycks
            inte bekymra henne.
          </note>
          <note>
            Mamma har alltid varit mycket mån om sitt yttre.
          </note>
          <note>
            Hon har alltid varit ren och proper. Hon har alltid varit mycket
            aktiv och gått och rört sig mycket. Precis som alla andra har
            hon trivts bra med vissa personer och mindre bra med andra. Allt
            detta har hon kvar.
          </note>
          <note>
            Trots ålder och sjukdom tycker hon om att vara prydlig, klä upp
            sig litet och vara snygg i håret. Att få hjälp med att gå några
            steg, trots att det är ansträngande, ger glädje och något att
            prata om med oss och med andra som bor på sjukhemmet. Men alltför
            sällan finns det någon som har tid att ge henne den möjligheten.
            Att få komma ut en stund, gå en promenad och få litet sol gör
            livet mycket lättare. Men det blir inte särskilt ofta, nästan
            bara någon gång när vi anhöriga kommer dit.
          </note>
          <note>
            Ibland är hon ledsen och gråter. Vi har sett att det finns ett
            samband med vem i personalen som tjänstgör just vid det tillfället.
            Vi förstår att personkemin inte alltid heller fungerar för den
            som är gammal och glömsk. Om man dessutom känner sig utlämnad
            blir det naturligtvis inte lättare. Vid sådana tillfällen händer
            det att hon säger: Det kan väl inte vara så långt kvar, eller
            vad tror du?
          </note>
          <note>
            Min kära mammas situation är inte unik. Den är på flera sätt
            typisk för många tusen äldre inom äldrevården. I många avseenden
            är den kanske bättre.
          </note>
          <note>
            Mycket fungerar mycket bra, men det finns också stora brister.
            Allt handlar inte bara om brist på pengar. Det är väldigt mycket
            en fråga om hur de resurser som finns används och hur samordningen
            sker mellan dem som finns i den dagliga verksamheten och t.ex.
          </note>
          <note>
            dem som har ansvar för rehabilitering och sjukvård.
          </note>
          <note>
            Det handlar också om rätten att kunna välja både hur vården skall
            utföras och vilka som skall ge den. Det handlar även om hur man
            utnyttjar de resurser som finns utanför vårdorganisationen, hos
            frivilligorganisationer och inte minst hos oss anhöriga.
          </note>
          <note>
            Från Centerns sida anser vi att äldrevården, som verkligen tillhör
            den sociala välfärdens kärnverksamhet, ur resurssynpunkt måste
            vara mycket högt prioriterad. Omvårdnaden av de gamla är, som
            många har sagt, ett mått på den humanistiska grundsynen i ett
            samhälle. Äldrevården måste därför också organisatoriskt vara
            uppbyggd med utgångspunkt från de gamlas rätt till integritet
            och god livskvalitet. Begränsade resurser och ett ökat antal vårdbehövande
            ställer stora krav på effektivitet och samordning.
          </note>
          <note>
            För att man skall kunna uppnå allt detta anser vi i
          </note>
          <note>
            Centern att inslaget av valfrihet och konkurrens måste öka inom
            äldrevården. De gamla och deras anhöriga måste tillsammans - på
            samma sätt som sker inom barnomsorgen - kunna välja både hur och
            av vem vården skall utföras.
          </note>
          <note>
            Hela vårdkedjan måste fungera, inte bara länk för länk, utan
            som en sammanhållen enhet. De resurser som finns för rehabilitering
            måste i sin helhet komma vårdtagarna till del och inte försvinna
            i en splittrad organisation.
          </note>
          <note>
            Det är viktigt att det finns medicinsk kompetens och fasta kontinuerliga
            läkarinsatser inom det särskilda boendet. Visst skall var och
            en ha rätt att välja sin egen doktor, men det är inget hinder
            för att det också skall finnas en fast läkarkontakt med respektive
            sjukhem. I regel går det dessutom för det mesta att förena dessa
            intressen.
          </note>
          <note>
            Det finns många organisationer som är beredda att göra en insats
            för dem som finns inom äldrevården.
          </note>
          <note>
            Det är angeläget att dessa möjligheter tas till vara.
          </note>
          <note>
            Kvaliteten inom äldrevården står och faller med personalens kompetens
            och engagemang. Det är därför viktigt att man får en god utbildning
            innan man börjar sitt arbete i omsorgen men också att man får
            vidareutbildning under anställningstiden.
          </note>
          <note>
            Sist men inte minst, herr talman, vill jag säga att en värdig
            vård i livets slutskede är något som vi alla önskar oss. För detta
            erbjuder s.k. hospice ett mycket gott alternativ. Det är därför
            av stort värde att den typen av verksamhet får utrymme att etableras
            och utvecklas.
          </note>
          <note>
            Jag ställer mig bakom samtliga reservationer som behandlar dessa
            frågor men nöjer mig för tids vinnande att yrka bifall till reservationerna
            1 och 3.
          </note>
          <note type="speaker">
            Anf. 170 BARBRO WESTERHOLM (fp):
          </note>
          <note>
            Herr talman! Av Sveriges 8,8 miljoner invånare är litet mer än
            1,5 miljoner över 65 år. Under de närmaste decennierna kommer
            de allra äldsta, de över 80 år, att öka. Vi blir i förhållande
            till befolkningen inte fler äldre, men fler blir allt äldre. Samtidigt
            kommer antalet äldre invandrare att öka. Det här är en utmaning
            för oss, att ta hand om dessa nya grupper från olika kulturer
            och med andra värderingar och referensramar.
          </note>
          <note>
            Jämfört med tidigare, och jämfört med andra länder, har äldre
            i Sverige det relativt bra. Vi läser om eländesbilder och om dystra
            fall, och naturligtvis måste vi rätta till de fel och brister
            som finns. Ingen skall fara illa som äldre. Men bilden blir litet
            obalanserad. Det här medför också en risk när det gäller attityderna
            till åldrandet. Vi i Folkpartiet liberalerna tycker att bilden
            av äldre måste modifieras. Åldersdiskriminerande attityder och
            fördomsfull behandling av äldre i vårt samhälle måste bekämpas
            med all kraft.
          </note>
          <note>
            Och sådana attityder finns.
          </note>
          <note>
            Detta kan ske genom förmedling av kunskap om vad åldrandet innebär.
            Det är inget handikapp att vara gammal. Det är först vid rörelsehinder,
            ohälsa eller sjukdom som åldern kan bli en försvårande omständighet.
            Äldreomsorgen måste ha som mål att stödja, kompensera och ge sådan
            omvårdnad att man kan leva ett så normalt och självständigt liv
            som möjligt.
          </note>
          <note>
            Herr talman! Det är tillfredsställande att utskottet nu tillkännager
            för regeringen behovet av tillsyn med avseende på frågor om laglighet
            och rättssäkerhet.
          </note>
          <note>
            Här finns också ett tillkännagivande om kvalitetssäkringen. Det
            här är någonting som vi i Folkpartiet liberalerna länge har arbetat
            för.
          </note>
          <note>
            Vi har också tagit upp det här med en kommunal äldreombudsman.
            Tillkännagivandet om att den enskilde måste veta vart han skall
            vända sig med synpunkter och klagomål är ett steg i rätt riktning,
            även om vi hade önskat en tydligare precisering av hur det här
            skulle gå till. Jag tycker att det är litet beklagligt att vi
            inte kom hela vägen när det gällde ett bredare tillkännagivande.
          </note>
          <note>
            Det finns en rad reservationer bifogade till betänkandet. Jag
            skall här kommentera några av Folkpartiet liberalernas reservationer.
          </note>
          <note>
            När det gäller konkurrens och valfrihet finns det en enighet
            bland de partier som tillhörde den förra regeringen. Denna fråga
            har också belysts av tidigare talare, så jag skall inte gå närmare
            in på den. Jag vill i stället gå in på det som är en hjärtefråga
            för oss, nämligen närståendevården, som ju står för ungefär två
            tredjedelar av omvårdnaden om äldre.
          </note>
          <note>
            I betänkandet står det att regeringen i den kommande socialtjänstpropositionen
            kommer att föreslå att socialnämnden genom stöd och avlösning
            bör underlätta för den som vårdar närstående som är långvarigt
            sjuka eller har funktionshinder. Nu har vi fått den här propositionen,
            och vi har också motionerat i anslutning till den. Och visst står
            där en del om självbestämmande och integritet, men regeringen
            kommer ändå inte riktigt till skott. Den nya bestämmelsen är vagt
            utformad, och risken är att det hela stannar vid vackra ord på
            papperet. Man glömmer bort hur viktigt det är att valet att bli
            närståendevårdare måste vara frivilligt, både för den som vårdas
            och för den som vårdar. Den vårdades integritet måste bibehållas.
          </note>
          <note>
            Närståendevård passar många, men alla upplever det inte som uteslutande
            positivt att bli vårdade av en nära anhörig.
          </note>
          <note>
            Vi anser att man måste underlätta för dem som vill bli närståendevårdare
            att vara det och för dem som väljer att ta emot närståendevård.
            I syfte att underlätta denna utveckling tycker vi att regeringen
            borde ta initiativ till överläggningar med de båda kommunförbunden
            för att se hur ett konkret utökat stöd till närståendevårdaren
            skall kunna se ut.
          </note>
          <note>
            Reformförslag som man skulle kunna ta upp vid sådana överläggningar
            är en fortsatt utbyggnad av avlastning och växelvård, förbättringar
            i kommunernas regler för hemvårdsbidrag och ökade möjligheter
            för närstående att anställas, en utvidgning av kretsen av personer
            som har rätt att vara närståendevårdare med ersättning från försäkringskassan
            samt en ytterligare förlängd period för ledighet för dem som vårdar.
          </note>
          <note>
            Det här skulle kunna ge bättre förhållanden för dem som önskar
            vårda släktingar eller andra närstående i hemmet, vilket i sin
            tur skulle innebära både mänskliga och ekonomiska vinster. Med
            det yrkar jag bifall till vår reservation 10 under mom. 10.
          </note>
          <note>
            Det finns en rad andra saker som vi lyfter fram i våra reservationer.
            Det handlar bl.a. om att ett gott näringstillstånd är grundläggande
            för äldres hälsa. Det innebär i sin tur att man måste både få
            näringsriktig mat och ha tänder att tugga den med. Här ser vi
            med oro på vad som händer inom tandvården i dag. Man måste ha
            ganska mycket pengar på banken för att klara sin tandvård.
          </note>
          <note>
            Vi tar också upp det här med vårdkedjor. Det finns bra enstaka
            länkar, men alltför ofta finns det inte länkar som kopplar ihop
            de olika delarna. Vi efterlyser tydligare uttalanden i det här
            betänkandet.
          </note>
          <note>
            Vi tar också upp frågan om information vid inskrivning och vårdplanering.
            Vi trycker på att geriatrisk kompetens måste finnas och att en
            fortlöpande utbildning av sköterskor och annan personal i geriatrik
            måste ske. Här händer väldigt mycket nytt inom forskningen.
          </note>
          <note>
            Naturligtvis är det här med vård i livets slutskede med smärtlindring
            en oerhört viktig del. Det är mig en gåta att det fortfarande
            brister. Det här är någonting som diskuterades redan i mitten
            av 70-talet, när Bror
          </note>
          <note>
            Rexed ledde en utredning om vård i livets slutskede.
          </note>
          <note>
            Ändå tycks det vara så väldigt svårt att få det här till stånd.
          </note>
          <note>
            Slutligen har vi avgifterna. Vi ser det som oerhört viktigt när
            man sätter avgifterna att den anhörige som bor kvar i det egna
            hemmet inte råkar i ekonomisk misär. Vi anvisar i vår motion möjligheter
            för hur man kan åstadkomma det här.
          </note>
          <note>
            Därmed, herr talman, vill jag bara tillägga att även om vi bara
            yrkar bifall till reservation 10 under mom.
          </note>
          <note>
            10 står vi i Folkpartiet naturligtvis bakom övriga reservationer
            där Folkpartiet finns med bland reservanterna.
          </note>
          <note type="speaker">
            Anf. 171 STIG SANDSTRÖM (v):
          </note>
          <note>
            Herr talman! Det finns naturligtvis många infallsvinklar på ett
            sådant jätteämne som det vi behandlar just nu. Vi har också hört
            tre olika sätt att närma sig ämnet. Själv hade jag gärna tagit
            min utgångspunkt i den debattartikel Margot Wallström hade skrivit
            i
          </note>
          <note>
            Dagens Nyheter i dag om äldrevården, omvårdnaden och sjukvården
            för de äldre. Eftersom hon inte är här i dag skall jag dock inte
            ta upp den tråden. Dessutom håller jag med henne till 100 %. Jag
            tänker i stället fokusera på en liten bit i hela det här betänkandet.
            Det gäller det som även Barbro Westerholm nämnde, nämligen avgifterna.Herr
            talman! Det finns nästan lika många system för avgifter i äldreomsorgen
            som det finns kommuner. Sveriges pensionärsförbund har gått igenom
            Sveriges 288 kommuners omsorgsavgifter och presenterat siffrorna
            i sin tidning Veteranposten. I denna rapport framkommer mycket
            krångel och skrämmande olikheter.
          </note>
          <note>
            Ser man på hemtjänsten kan man finna att Tidaholm har ett tak
            på 330 kr i månaden, medan t.ex.
          </note>
          <note>
            Jönköping har ett tak på 10 500 kr. Även kostnaden för att ligga
            på ett sjukhem varierar väldigt mycket mellan kommunerna. I Storuman
            kostar det som mest
          </note>
          <note>
            3 452 kr i månaden, medan Töreboda kan ta upp till
          </note>
          <note>
            32 040 kr för en sjukhemsplats. Över huvud taget tar kommunerna
            rejält betalt för sjukhemsplatserna.
          </note>
          <note>
            Det kan därför vara på sin plats att erinra om att innan ädelreformen
            genomfördes hade vi ett enhetligt system, och ingen kommun fick
            ta ut mer än 2 000 kr för en sjukhemsplats. Ett av huvudskälen
            till att ädelreformen genomfördes var att kunna ta mer betalt
            av pensionärerna för sjukhemsboendet. Och det har man också gjort
            med besked.
          </note>
          <note>
            Beträffande förbehållsbeloppen, dvs. den minsta andel som pensionärerna
            får behålla för egen del när kommunen inkasserat sina avgifter,
            är skillnaderna mellan kommunerna betydligt mindre. I stort sett
            ligger spännvidden mellan 1 000 och 2 000 kr. Detta förbehållsbelopp
            skall i de flesta fall täcka de andra avgifter som kan uppkomma
            för pensionärerna. Det kan handla om avgifter för läkarvård, fotvård,
            tandvård, färdtjänst och liknande. Även på dessa områden varierar
            avgifterna från kommun till kommun.
          </note>
          <note>
            Ofta bygger avgiftssystemen på krångliga bestämmelser som kan
            vara svårgenomskådliga för omvårdstagaren eller dennes anhöriga.
          </note>
          <note>
            Även enkla ting kan krånglas till i de kommunala bestämmelserna.
            Så här anger t.ex. en kommun vad pensionären skall betala för
            en kopp kaffe med bröd:
          </note>
          <note>
            "0,17 procent av det minskade basbeloppet per år dividerat med
            tolv, avrundat till närmast lägre krontal." Det blir 5 kr i det
            här fallet.
          </note>
          <note>
            Det är ju tur att kommunerna nuförtiden har datorer så att man
            klarar av att räkna ut vilket pris man ska ta för en kopp kaffe
            med bröd. Men ännu bättre hade det varit om man använt den moderna
            datatekniken till att räkna ut hur man kan ordna någorlunda rättvisa
            och likartade avgifter i kommunerna.
          </note>
          <note>
            Från Vänsterpartiets sida tycker vi att det är en viktig politisk
            poäng att systemen skall vara enkla och lättbegripliga. Vi har
            i ett par motioner tagit upp avgiftskrånglet på äldreomsorgens
            område och förordat att man skall söka finna enklare lösningar.
            Ett exempel kan vara att man inför ett samlat högkostnadsskydd
            för alla avgifter på vårdområdet. Ett annat kan vara att man tar
            till sig Borlängemodellen, som tycks vara en elegant lösning på
            ett knepigt problem. Eftersom utskottet ställt sig kallsinnigt
            till dessa förslag yrkar jag bifall till reservation 9.
          </note>
          <note type="speaker">
            Anf. 172 THOMAS JULIN (mp):
          </note>
          <note>
            Herr talman! Jag är övertygad om att vi alla vill ha en bra och
            trygg äldreomsorg, och det tycker jag att vi ger uttryck för i
            det här betänkandet. Vård i livets slutskede är också någonting
            som vi alla prioriterar mycket högt. Det är en fråga som inte
            bara berör de äldre utan även samtliga svårt sjuka i alla åldrar.
          </note>
          <note>
            Om allt bara berodde på vad vi i utskottet anser i de här frågorna
            vore det inte några problem. Det som oroar mig är de signaler
            som kommer från vården, där man berättar att många äldre sjuka
            åker jojo mellan kommuner och landsting; där äldre uttalar oro
            över att de inte känner trygghet; där personal uttalar att den
            inte hinner göra ett bra jobb på grund av underbemanning.
          </note>
          <note>
            Hur mycket vi än vill att vi skall ha bra vårdkvalitet och t.o.m.
            förbättra den blir det tomma ord om besparingarna inom vårdsektorn
            inte omedelbart upphör. Även om regeringen lovat nya pengar till
            kommuner och landsting hörs nya besparingsförslag från landsting
            och kommuner. Ytterligare förslag väntar.
          </note>
          <note>
            Till det här skall vi lägga signalerna om att många äldre inte
            längre anser sig ha råd att anlita tandläkare eller betala för
            vård och medicin. Jag tycker därför att
          </note>
          <note>
            Vänsterpartiets motion So424 med krav på en levnadsnivåundersökning
            är väl motiverad. Jag ger den mitt fulla stöd, vilket innebär
            att jag stöder reservation
          </note>
          <note>
            14.
          </note>
          <note>
            Jag stöder även reservation 6 som berör vård i livets slutskede.
            Även på det här området har jag från personal fått signaler om
            att det planeras besparingar och minskningar inom personal. Är
            det något område som borde prioriteras och där det bör finnas
            gott om personal är det just det här. Alla som har varit svårt
            sjuka vet hur viktigt det är med en stor personaltäthet där svårt
            sjuka vårdas.
          </note>
          <note>
            I Miljöpartiet önskar vi att det här området kunde erhålla sådana
            ekonomiska resurser att vi kan uppnå den vårdkvalitet som vi alla
            vill ha och faktiskt talar om.
          </note>
          <note type="speaker">
            Anf. 173 CHATRINE PÅLSSON (kd):
          </note>
          <note>
            Herr talman! Graden av utvecklingsnivå i ett samhälle sägs kunna
            mätas genom att studera på vilket sätt det tar hand om de svagaste
            grupperna. Det kan handla om gamla, sjuka och barn. Ju mer framstående
            en kultur är, desto större trygghet för dessa svaga grupper.
          </note>
          <note>
            I vårt samhälle företräds inte dessa grupper av starka föreningar
            eller förbund som kan hävda deras intressen. Det rör sig många
            gånger om människor som inte vågar, orkar eller kan göra sina
            röster hörda.
          </note>
          <note>
            Därför är det ännu viktigare att samhället lyfter fram deras
            behov. Det är inte alltid de med de starkaste företrädarna i samhällsdebatten
            som bäst behöver samhällets stöd, utan ibland är det tvärtom.
          </note>
          <note>
            Herr talman! I det materialistiska samhället har de äldres situation
            alltmer kommit i skymundan. Värdet av erfarenhet och visdom som
            den äldre generationen har skaffat sig under ett långt liv uppskattas
            inte på långa vägar på det sätt som det borde. Vårt samhälle saknar
            mycket av en grundläggande respekt för ålderdomen. Välfärd har
            kommit att bli synonymt med materiellt god standard. Instrumentet
            att mäta en sådan välfärd är trubbigt. Det är inte hur rummet
            möbleras eller kvadratmeterytan som oroar och bekymrar de äldre
            i dag. I stället är det problemet med den mänskliga kontakten
            och omvårdnaden när de blir gamla och inte kan klara sig själva
            som oroar.
          </note>
          <note>
            Herr talman! Vi borde av och till fundera i grunden vilka utgångspunkter
            vi vill ha när vi formar äldrevården och när vi formar vården
            i framtiden. Vi kristdemokrater menar att den enskilde måste ha
            större möjlighet att få vara med och bestämma över sin egen situation.
            När det gäller många av de olika områdena inom omsorgen fattas
            besluten i dag av kommunernas personal.
          </note>
          <note>
            Så är det ofta när det gäller t.ex. boendeform och vilka sysslor
            som skall utföras av kommunens hemtjänst. Det är fel. Alla människor
            är olika och har olika behov som skall uppfyllas för att de skall
            uppleva livskvalitet. Detta måste man ta bättre hänsyn till när
            äldrevården formas.
          </note>
          <note>
            Många kommuner har infört något som närmast kan liknas vid en
            form av kommunarrest. De gamla har fått flyttförbud. Det har förekommit
            flera upprörande exempel ganska nyligen där gamla inte har fått
            flytta över en kommungräns för att t.ex. komma närmare sina barn.
            Det är skamligt. Nu görs det en skärpning i socialtjänstlagen,
            och det är vi tacksamma för.
          </note>
          <note>
            En annan punkt som jag vill lyfta fram gäller de anhöriga. Enligt
            många beräkningar står anhöriga för största delen av vården i
            hemmet - Barbro Westerholm har redan sagt att det rör sig om så
            mycket som två tredjedelar. Det finns uppskattningsvis 150 000
          </note>
          <note>
            hemmaboende äldre som behöver hjälp med att duscha och bada.
            Av dessa får hälften i första hand hjälp av en anhörig. Motsvarande
            siffra när det gäller toalettbesök är ca 40 000 personer varav
            hälften av dessa får hjälp av en närstående. Likaså torde ca 25
            000
          </note>
          <note>
            dementa bo kvar hemma tack vare vård och passning av anhöriga.
          </note>
          <note>
            Till detta kommer föräldrar som vårdar sjuka och handikappade
            barn eller vuxna som får hjälp av anhöriga eller närstående. Men
            det finns ett mörkertal, det har vi sett i en sammanställning
            som man har gjort på Socialstyrelsen. Många vårdar anhöriga utan
            att det är känt.
          </note>
          <note>
            Fördelningen av ansvaret för vården mellan samhället och familjen
            är en av de stora framtidsfrågorna.
          </note>
          <note>
            Vi Kristdemokrater anser att anhörigrollen måste uppvärderas
            och erkännas. Vi återkommer till denna fråga i samband med behandlingen
            av betänkandet om socialtjänstlagen.
          </note>
          <note>
            Vårdpersonalen i äldreomsorgen och i sjukvården gör ovärderliga
            insatser. Men utöver detta - vilket har varit oerhört jobbigt
            under den senaste tiden med tanke på alla nedskärningar - behövs
            ett större totalt engagemang inom hela samhället för de äldres
            situation. Vårdpersonal kan inte helt ersätta familjen och anhöriga.
            Det offentliga bör därför kunna kombinera anhörigas och ideellas
            stöd med professionella insatser inom vården. En sådan kombination
            skulle visa respekt för de gamlas människovärde.
          </note>
          <note>
            I samhällsdebatten framhålls ofta att äldre måste få god vård
            och omsorg, eftersom det är de som har byggt upp samhället. Det
            är sant. Men äldre skall inte bara respekteras av det skälet.
            De skall i första hand få god vård därför att de är människor
            och behöver vård.
          </note>
          <note>
            Vi oroas över att det verkar vara människors samhällsnytta som
            får vara det som är avgörande för vårdinsatsen. De gamla och långvarigt
            sjuka måste få företrädare i oss alla.
          </note>
          <note>
            Så över till frågan om en äldreombudsman som vi
          </note>
          <note>
            Kristdemokrater har tagit upp många gånger. Vi har i
          </note>
          <note>
            Sverige en ungdomsminister och en barnombudsman, men vi saknar
            någon som talar för de äldre. Det finns inget forum dit patienter,
            personal och anhöriga kan vända sig med klagomål när en person
            inte får tillfredsställande vård till följd av resursbrist. En
            äldreombudsman skulle kunna bevaka de äldres situation.
          </note>
          <note>
            Nu har vi genom detta betänkande lyckats få igenom att riksdagen
            skall göra ett tillkännagivande som i och för sig kunde vara litet
            mera modigt, men, herr talman, vi ställer oss bakom det. Det är
            ett steg i rätt riktning.
          </note>
          <note>
            Så några ord om vård i livets slutskede. Det är en vård som är
            avgörande för allas vår trygghet. Det är inte riktigt etablerat
            i vårt samhälle i dag att prata om döden. Trots det är döden något
            som vi alla kommer att möta. Därför måste vi lyfta fram den här
            delen av vården ännu mer än vad vi hitintills har gjort.
          </note>
          <note>
            Vi måste erkänna att det finns olika smärtor, inte bara den fysiska
            smärtan. Det finns också social, psykisk och andlig smärta. Det
            har hospisrörelsen på ett föredömligt sätt lyft fram. Vi tror
            att man inför framtidens utmaningar måste se till att vården i
            livets slutskede fungerar professionellt i hemmet, inom äldreboendet
            och på sjukhusen. Det är väldigt viktigt att personalen får en
            ordentlig och välanpassad utbildning, att det finns ekonomiska
            resurser och att det finns möjlighet för den enskilde att själv
            kunna välja.
          </note>
          <note>
            Vi Kristdemokrater står naturligtvis bakom alla de reservationer
            som vi finns med på, men för tids vinnande yrkar jag bifall till
            reservation 6.
          </note>
          <note type="speaker">
            Anf. 174 HANS KARLSSON (s):
          </note>
          <note>
            Herr talman! Jag vill börja med att yrka bifall till utskottets
            hemställan i dess helhet och avslag på samtliga reservationer.
          </note>
          <note>
            I det utskottsbetänkande som vi nu diskuterar behandlas ett sjuttiotal
            motionsyrkanden från den allmänna motionstiden förra året. Vi
            konstaterar i betänkandet att ädelreformen har skapat möjligheter
            att lösa många av de problem som tidigare kännetecknade vården
            och omsorgen om de äldre.
          </note>
          <note>
            Äldrefrågorna är en viktig angelägenhet för alla.
          </note>
          <note>
            Ingen lämnas oberörd när äldrevård och äldreomsorgsfrågor diskuteras.
            Alla har en uppfattning, och alla anser att detta är en av de
            viktigaste uppgifter som vi har att syssla med. Detta tar vi i
            utskottet på största allvar.
          </note>
          <note>
            Därför är det särskilt glädjande att kunna konstatera att vi
            i stort sett är eniga, även om det finns en hel del reservationer.
            Men i de stora och övergripande frågorna finns det en betydande
            enighet.
          </note>
          <note>
            Herr talman! Jag skall inledningsvis kommentera en del av de
            sakområden som behandlas i betänkandet och sedan skall jag övergå
            till att något kommentera de anföranden som vi här har hört och
            också en del allmänpolitiska frågor.
          </note>
          <note>
            Riksdagen gav hösten 1996 regeringen till känna vad utskottet
            då anförde om brister i vården av äldre, bl.a. inom sjukhemsboendet.
            Utskottet konstaterar att det finns brister i samverkan och i
            det gemensamma ansvarstagandet mellan huvudmännen, framför allt
            när det gäller den gemensamma vårdplaneringen.
          </note>
          <note>
            Utskottet anser med anledning av vissa motionsyrkanden att tillsynen
            över äldreomsorgen behöver förbättras.
          </note>
          <note>
            Tillsynen bör skärpas och inriktas på frågor om laglighet och
            rättssäkerhet. Tillsynen måste också inriktas på att säkra kvalitet
            och kompetens i vården och omsorgen så att de äldres rätt till
            självbestämmande, integritet, trygghet och värdighet säkras. Utskottet
            anser också att organisationen måste bli tydligare. Den enskilde
            måste få veta vart han eller hon skall vända sig med sina synpunkter
            och klagomål.
          </note>
          <note>
            Informationen om möjligheterna att klaga måste förbättras. I
            syfte att skapa en slagkraftigare organisation bör regeringen
            överväga om tillsynen kan läggas på en och samma statliga myndighet
            för såväl socialtjänsten som hälso- och sjukvården. Utskottet
            föreslår här ett tillkännagivande till regeringen.
          </note>
          <note>
            Herr talman! Vidare behandlas i betänkandet valfrihets- och konkurrensfrågor.
            Utskottsmajoriteten vill understryka att äldreomsorgen är en gemensam
            angelägenhet som skall finansieras solidariskt och styras offentligt.
            Kommunerna har ansvaret för omsorgen och skall fördela resurserna
            efter behov. Samtidigt vill utskottet betona att det är angeläget
            att den enskilde ges möjlighet att själv bestämma över sin livssituation
            och det sätt varpå omsorgen ges. Äldres kunskap och kompetens
            skall tas till vara.
          </note>
          <note>
            För många äldre är det dock angelägnare att få den service och
            hjälp som de behöver, utformad på det sätt som de själva önskar
            och med personer som känner dem väl, än att kunna gå ut på en
            marknad och välja vårdgivare för denna service. Socialstyrelsens
            undersökning ger inte heller något stöd för att konkurrensutsättning
            i sig leder till ökade möjligheter för den enskilde att välja
            mellan kommunala och privata vårdgivare. Varje kommun kan erbjuda
            vård och omsorg i olika former och med olika utförare. Det finns
            inga hinder för kommunen att lämna ut äldreomsorgen på entreprenadupphandling.
            Det finns heller inga skäl att tvinga en kommun att köpa äldreomsorgen
            på en privat marknad. Kommunen och människorna som bor och lever
            i kommunen måste själva få bestämma vad som är bäst för dem och
            vad som passar de lokala förutsättningarna bäst.
          </note>
          <note>
            Herr talman! När det gäller vårdkedjor och rehabiliteringsinsatser
            utgår utskottet från att de särskilda resurser som avsatts för
            att stimulera samverkan mellan huvudmännen ger det avsedda resultatet.
            Det arbete som nu pågår runt om i landet bör innebära att de gemensamma
            resurserna används bättre. Det finns brister i samverkan, men
            det finns all anledning att tro att huvudmännen tar till sig de
            synpunkter och den kritik som har framförts.
          </note>
          <note>
            Herr talman! Socialstyrelsen har nyligen gett ut nya allmänna
            råd om informationsöverföring och samordnad vårdplanering. Här
            betonas särskilt att patienter som befinner sig i livets slutskede
            och som samtidigt bedöms som medicinskt färdigbehandlade skall
            få stanna på sjukhuset, om detta är patientens önskemål och om
            det kan innebära högre livskvalitet.
          </note>
          <note>
            Vi vet också att så sker på många håll i landet, men det är naturligtvis
            viktigt att denna möjlighet finns överallt.
          </note>
          <note>
            En annan del av äldreomsorgen som behandlas i betänkandet är
            läkarrollen i de särskilda boendeformerna. Utskottet delar i mycket
            den oro som kommer till uttryck i motionerna. Läkarrollen har
            här blivit mer perifer, vilket har lett till en försämrad medicinsk
            kvalitet i vården. Patientavgifter och kravet på att den sjuke
            och äldre skall kalla på läkare har i många fall inneburit glesare
            kontakt mellan äldre och läkare.
          </note>
          <note>
            I detta sammanhang finns det emellertid skäl att erinra om att
            vi socialdemokrater varnade för bl.a.
          </note>
          <note>
            denna utveckling när den borgerliga regeringen införde husläkarmodellen.
            Husläkarsystemet kan ha sina förtjänster under vissa förutsättningar,
            men för särskilda boendeformer är det inte någon särskilt bra
            modell.
          </note>
          <note>
            Även om det är lätt att konstatera att det finns brister på en
            del områden, får man inte hemfalla åt att generalisera. Det finns
            utomordentligt goda exempel där läkarkontakterna i de särskilda
            boendeformerna fungerar på ett bra sätt. Det finns därför också
            anledning att tro att det, där det ännu inte fungerar bra, med
            ganska små insatser skall kunna bli en bättre ordning.
          </note>
          <note>
            Herr talman! Jag vill med detta övergå till att något kommentera
            det som har sagts här tidigare. Jag börjar då med moderaterna
            och Birgitta Wichne, som pekar på brister i äldreomsorgen. Jag
            måste då fråga moderaterna på vilket sätt moderat politik skulle
            innebära att det blev en bättre äldreomsorg, eftersom det i det
            moderata budgetalternativet finns avsevärt mindre pengar till
            kommunerna än i den socialdemokratiska budgeten.
          </note>
          <note>
            När det gäller avgiftsfrågan, som särskilt Stig
          </note>
          <note>
            Sandström ägnade sig åt, är det bara att hålla med om att det
            finns en del oformligheter. Jag har också mött de exempel som
            han beskrev. Det är klart att det finns skäl att fundera över
            i vilken utsträckning alla dessa modeller är lyckade. Men samtidigt
            skall man komma ihåg att kommunerna har uppgiften att bestämma
            om avgifterna. I Kommunförbundet pågår också ett arbete med att
            följa utvecklingen. Dessutom vet vi att Socialstyrelsen också
            följer frågan. Om jag uppfattade
          </note>
          <note>
            Stig Sandströms inlägg rätt måste jag be om ett klarläggande
            om ifall han tycker att det är fel att vi har en ordning som innebär
            att man betalar till hemtjänsten efter förmåga. Förespråkar Stig
            Sandström och
          </note>
          <note>
            Vänsterpartiet en avgift lika för alla?
          </note>
          <note>
            Thomas Julin pekade på problemen med kostnaderna för läkemedel.
            Vi vet ju alla att kostnaderna har stigit. Vi vet också vilken
            påverkan läkemedelsnotan har haft på statsbudgeten under senare
            år. Men det som jag inte ställer upp på är att den modell som
            nu tillämpas på ett annat sätt än den tidigare skulle omintetgöra
            för människor som har ont om pengar att köpa sina medicin. Det
            är ju faktiskt så att den nuvarande modellen är lindrigare för
            den som har dåligt med likvida medel. Man klarar sig i kassan
            på apoteket med 108 kronor. Om det sedan är så att information
            inte alltid lämnas på ett fullödigt sätt, får vi väl titta närmare
            på hur det skall kunna bli en bättre tingens ordning.
          </note>
          <note>
            Jag måste erkänna att jag blev väldigt glad när jag lyssnade
            på Barbro Westerholm, som tog upp den debatt som nu pågår kring
            kvaliteten i äldreomsorgen.
          </note>
          <note>
            Hon pekade på det orimliga i att man understundom låter de enskilda
            händelser som redovisas målas över hela äldreomsorgen och beskrivas
            som att allt är undermåligt, när vi i stället har en väldigt bra
            äldreomsorg i Sverige. Den håller en väldigt hög kvalitet och
            personalen är välutbildad. I samma ögonblick skall vi också erkänna
            för oss själva att det finns brister och att det är oacceptabelt
            att en enda människa hamnar i svåra situationer och inte får den
            vård och omsorg som hon eller han har rätt till. Men då måste
            vi dimensionera diskussionen utifrån detta och ägna oss åt att
            försöka rätta till det där det inte fungerar i stället för att
            beskriva hela äldreomsorgen som om den vore alldeles under isen.
            I detta sammanhang skall vi se såväl Margot Wallströms debattartikel
            i DN i dag som de diskussioner som nu förs om att i nästa års
            budget ta fram extra pengar till bl.a. äldreomsorgen. Naturligtvis
            skall dessa pengar användas på ett sådant sätt att de kvalitetssvackor
            och de situationer där människor råkar illa ut inte uppstår på
            nytt. Det blir då ett uppdrag för de kommuner som får dessa pengar
            att använda dem på ett sådant sätt att effekten blir att människor
            i äldreomsorgen kan uppleva trygghet, kan känna att den vård och
            omsorg som de får innehåller kvalitet och dessutom kan uppleva
            att de faktiskt får vara med och påverka äldreomsorgen och det
            sätt på vilket den skall ges.
          </note>
          <note>
            Herr talman! Med dessa ord vill jag än en gång yrka bifall till
            utskottets hemställan i betänkandet.
          </note>
          <note type="speaker">
            Anf. 175 BIRGITTA WICHNE (m) replik:
          </note>
          <note>
            Herr talman! Jag fick frågan om bristerna i äldreomsorgen - i
            och för sig är vi väl ganska överens om att det finns en hel del
            brister - och vad som kunde bli bättre med Moderaternas politik.
          </note>
          <note>
            Vi har ju gett en mängd förslag i våra motioner som visar hur
            det skulle kunna bli bättre, t.ex.
          </note>
          <note>
            lagstadgad rätt för hemtjänst, dagverksamhet och särskilda boendeformer,
            som jag nämnde. VDN-märkt boende är ett annat sätt. Vidare vill
            vi se över avgifterna så att de blir mer rättvisa och göra det
            möjligt för den kvarvarande maken eller makan att bo hemma. Vi
            vill också förbättra läkartillsynen genom att en speciell läkare
            utses som har det totala ansvaret på det särskilda boendet och
            på sjukhemmen.
          </note>
          <note>
            Ni har ju mindre pengar i er budget, sade Hans
          </note>
          <note>
            Karlsson. Nej, vi har lika mycket pengar i vår budget.
          </note>
          <note>
            Vi har inte minskat vår budget när det gäller hälsooch sjukvård.
            Men jag tror att vi skulle få fram mer pengar genom de sätt som
            jag har anvisat, nämligen genom att t.ex. tillskapa fler entreprenader.
            Jag nämnde ju exemplet Blombacka ganska utförligt i mitt anförande.
            Men det är inte bara pengar som gäller där. Den särskilda utredaren
            i detta fall undrade vad det är som gör att entreprenaden fungerar
            så positivt och vad det är som hindrar kommunen att åstadkomma
            samma självständighet och engagemang hos personalen. Här ligger
            ju litet av svaret på frågan.
          </note>
          <note type="speaker">
            Anf. 176 HANS KARLSSON (s) replik:
          </note>
          <note>
            Herr talman! Vi vet ju genom otaliga exempel, rapporter och besök
            att de problem som jag pekade på inom äldreomsorgen i allt väsentligt
            handlar om att det är för tunt på personalsidan. Då måste jag
            fråga mig, och också fråga Birgitta Wichne, hur det skulle kunna
            vara möjligt att få en bättre kvalitet med den moderata budgetpolitiken.
            Med moderaternas budgetpolitik hade ju kommuner och landsting
            innevarande år erhållit 10,3 miljarder kronor mindre. Man kan
            översätta det till hur många människor man i så fall skulle behöva
            minska med. Det är oerhört stora siffror. Det handlar om 40 000
            jobb inom vård och omsorg. Jag kan omöjligen få det till att det
            skulle bli bättre äldreomsorg med mindre personal och mindre pengar.
          </note>
          <note type="speaker">
            Anf. 177 BIRGITTA WICHNE (m) replik:
          </note>
          <note>
            Herr talman! Det där är en siffra som är totalt gripen ur luften,
            Hans Karlsson!
          </note>
          <note>
            Jag vill börja med detta att det skulle vara för litet personal,
            och att det skulle vara problemet. Det är möjligt att det är för
            litet personal, men det handlar också väldigt mycket om organisation.
            På de entreprenader man har undersökt, har man kanske väl så hög
            personaltäthet. Man lyckas alltså med mindre pengar åstadkomma
            bättre vård. Det beror mycket på organisation, engagemang, medinflytande
            osv.
          </note>
          <note>
            Det finns också andra pengar att hämta. Det finns pengar på olika
            håll. Jag kan som exempel ta kostnaderna för Stockholms äldreomsorg.
            Där har man lagt ut på entreprenad, och man har sparat 130 miljoner
            kronor. Det är en minskning med ungefär 10 %. Det gäller alltså
            äldreomsorg och entreprenader, men det finns också massor av annat
            att spara på. Jag har flera klipp med mig från Landstingsförbundet,
            SBU och flera andra. T.ex. säger Landstingsförbundet att man skulle
            spara ca 100 miljoner kronor i varje landsting på lokaler. Det
            finns en annan utredning som säger att man totalt när det gäller
            statliga lokaler i Sverige skulle kunna spara upp till 23 miljarder
            kronor. Det finns alltså mycket pengar att plocka. Det gäller
            att använda pengarna rätt.
          </note>
          <note type="speaker">
            Anf. 178 HANS KARLSSON (s) replik:
          </note>
          <note>
            Herr talman! På frågan om var jag har hämtat uppgifterna från,
            kan jag svara att jag har hämtat dem från den moderata budgetmotionen.
            Om det är att ta siffror ur luften, så må det väl vara hänt. Jag
            har tagit dem där i alla fall.
          </note>
          <note>
            Det är möjligt att det är för litet personal, säger
          </note>
          <note>
            Birgitta Wichne. Jag skall berätta för den personal inom äldreomsorgen
            som jag träffar ganska ofta hur
          </note>
          <note>
            Moderaterna ser på detta. Jag skall också berätta att
          </note>
          <note>
            Moderaterna har sparförslag på åtskilliga miljarder ytterligare.
            Jag ser fram emot att göra det tydligt för personalen inom äldreomsorgen
            att det med moderat politik skulle bli en drastisk nedskärning
            av resurserna i vård och omsorg. Det skulle också bli en privatisering
            och marknadsanpassning av hela vården och omsorgen.
          </note>
          <note type="speaker">
            Anf. 179 THOMAS JULIN (mp) replik:
          </note>
          <note>
            Herr talman! Det exempel jag tog upp med läkemedel, Hans Karlsson,
            alltså att de äldre ansåg att det var en av de saker de hade svårt
            att betala, bygger på uppgifter som jag har fått från apotekspersonal.
            Efter vad jag har uppfattat, tycker många äldre att det liksom
            är litet genant att ta läkemedel på avbetalning, något som man
            nu har möjlighet att göra. Så det kanske är ett övergångsproblem.
            Trots allt är det dock äldre människor som i dag tycker att det
            här är besvärande kostnader.
          </note>
          <note type="speaker">
            Anf. 180 HANS KARLSSON (s) replik:
          </note>
          <note>
            Herr talman! Jag håller med Thomas Julin om att det finns många
            äldre som tycker att läkemedlen är för dyra. Det är också lätt
            att inse detta med tanke på att många äldre har en besvärlig ekonomisk
            situation.
          </note>
          <note>
            Men det var inte riktigt det jag syftade på, utan jag syftade
            på detta att man målar en bild av att det har blivit dramatiskt
            annorlunda med den nya modellen för högkostnadsskydd för läkemedel.
          </note>
          <note>
            Jag träffade en grupp pensionärer i Örebro i måndags. Samtliga
            var väldigt positiva till detta. De tyckte att det här var en
            utmärkt modell, som innebar att man faktiskt fick möjlighet att
            dela upp kostnaderna för högkostnadsskyddet och inte var tvungen
            att betala det ganska raskt - en situation som man faktiskt kunde
            hamna i tidigare. De var däremot kritiska mot informationen om
            det nya högkostnadsskyddet. De hade i sina kontakter med Apoteksbolaget
            fått bristfällig information. De hade fått det beskrivet som att
            det skulle vara så att man betalade av sin medicin. I
          </note>
          <note>
            stället handlar det ju om att man delbetalar högkostnadsskyddet.
          </note>
          <note>
            Jag tror att det i väldigt hög grad handlar om att vi måste göra
            tydligt vad den här reformen går ut på.
          </note>
          <note>
            Den handlar inte om att det skall bli sämre förutsättningar.
            För den som har riktigt ont om pengar blir det egentligen bättre
            förutsättningar.
          </note>
          <note type="speaker">
            Anf. 181 BARBRO WESTERHOLM (fp)
          </note>
          <note>
            replik:
          </note>
          <note>
            Herr talman! Jag inser att det är svårt att gå in på alla reservationer
            på 15 minuter. Jag skulle ändå vilja höra litet mer av Hans Karlsson
            när det gäller insatser för att bevara äldres tandhälsa. I betänkandet
            lägger man ett ansvar på kommunerna, och det pågår något projekt
            som man skall hämta erfarenheter från. Det tycker jag är något
            lamt. Har Socialdemokraterna några mer konkreta idéer om hur man,
            med tanke på vad det kostar att underhålla sina tänder, skall
            gå in och se till att inte tandhälsan hos äldre försämras snabbt?
          </note>
          <note type="speaker">
            Anf. 182 HANS KARLSSON (s) replik:
          </note>
          <note>
            Herr talman! Barbro Westerholm tar upp en fråga som är mycket
            aktuell, men den är på sitt sätt inte färdig. Den har ju varit
            föremål för en utredning. Det är väl känt i hela nationen, och
            kanske t.o.m. utanför, att det pågår en ganska omfattande diskussion
            om hur vi skall hantera tandvården framöver och om hur subventionerna
            skall se ut. Jag varken kan eller vill gå in på det området här
            och nu. Jag vill hänvisa till att den här frågan kommer upp på
            riksdagens bord inom en inte alltför avlägsen framtid. Då får
            vi tillfälle att på nytt diskutera och titta på om det här är
            en bra lösning eller om det finns skäl att vara kritisk mot den.
            I dag har vi inget underlag för att diskutera tandvården på det
            sättet.
          </note>
          <note type="speaker">
            Anf. 183 STIG SANDSTRÖM (v) replik:
          </note>
          <note>
            Herr talman! Jag tackar för möjligheten att få komma med replik.
            Det var ett belysande replikskifte som Thomas Julin och Hans Karlsson
            hade när det gäller avgifterna.
          </note>
          <note>
            Jag vill börja med att säga att vi naturligtvis avvisar, det
            står också i vår reservation, ett system som baseras på hjälptimmar
            i stället för på inkomst. Vi tycker att det är viktigt att taxan
            inte konstrueras så att de som kan betala mer skall få bättre
            hjälp, att de kan köpa sig bättre hjälp. Det står utförligt om
            detta.
          </note>
          <note>
            I fråga om samlat högkostnadsskydd inser jag själv problemen.
            Jag satt ju med i HSU-utredningen.
          </note>
          <note>
            Där hade vi ett tilläggsuppdrag att se över om vi kunde samordna
            högkostnadsskyddet på sjukvårdsområdet med kommunala kostnader.
            Vi misslyckades, det skall erkännas. Vi lyckades inte heller hålla
            ihop ett högkostnadsskydd inom sjukvården, utan vi delade upp
            också det i två delar, som har sagts här. Det var en del för läkemedel
            och en del för läkarbesök. Vi fann helt enkelt att det var bättre
            för patienterna. Skall man ha ett samlat högkostnadsskydd riskerar
            det nämligen att bli högt. Det kan hamna på upp till 3 000
          </note>
          <note>
            kronor om man också skall föra upp kommunala avgifter.
          </note>
          <note>
            Därför är den s.k. Borlängemodellen så intressant.
          </note>
          <note>
            Den fungerar ju som ett högkostnadsskydd mot högkostnadsskyddet.
            Den gäller bara pensionärer med enbart folkpension. Man var tvungen
            att ta tag i denna fråga, eftersom förhållandena är så orättvisa
            i dag och skiljer sig så mycket åt mellan kommunerna. Därför har
            jag reserverat mig på denna punkt.
          </note>
          <note type="speaker">
            Anf. 184 HANS KARLSSON (s) replik:
          </note>
          <note>
            Herr talman! Jag uppfattade inte att jag fick något svar av Stig
            Sandström på frågan om Vänsterpartiet inte anser att avgifterna
            skall tas ut efter förmåga.
          </note>
          <note>
            Men han kanske kan svara på det i nästa replik.
          </note>
          <note>
            Som jag sade finns det anledning att se över avgiftskonstruktionerna.
            Men den fråga som man också måste ställa sig är om staten skall
            ta tillbaka beslutanderätten över de områden som har lyfts ut
            till kommunerna. Skapar vi inte förutsättningar för ett större
            engagemang också politiskt på lokal nivå genom att lägga ut de
            beslut och befogenheter som är möjliga och att lokalt valda företrädare
            väljer den modell som de tycker är bäst under de förutsättningar
            som gäller på lokal nivå? Vi får föra en principiell debatt om
            de flesta beslut skall fattas så nära människor som möjligt eller
            om de flesta beslut skall fattas på nationell nivå eller kanske
            t.o.m. på överstatlig nivå. Men det är en diskussion som vi får
            återkomma till.
          </note>
          <note>
            Personligen tycker jag att det är viktigt att så många beslut
            som möjligt fattas så nära människorna som möjligt.
          </note>
          <note type="speaker">
            Anf. 185 STIG SANDSTRÖM (v) replik:
          </note>
          <note>
            Herr talman! Vi vill att taxesystemen skall baseras på inkomst.
            Det står också glasklart i vår motion och i vår reservation.
          </note>
          <note>
            Däremot måste vi ha ett anständigt högkostnadsskydd, så att inte
            de flesta äldre hamnar under den statliga riksnormen och blir
            tvungna att söka socialhjälp. Det tycker jag är rimligt.
          </note>
          <note>
            Det är rimligt att kommunerna har självbestämmanderätt i dessa
            frågor i så stor utsträckning som möjligt. Men det måste också
            finnas ett skydd för pensionärerna, en garanti och något slags
            tak. Det tycker jag också är rimligt. Staten kan väl bidra med
            att ta fram en sådan konstruktion.
          </note>
          <note type="speaker">
            Anf. 186 HANS KARLSSON (s) replik:
          </note>
          <note>
            Herr talman! Jag håller med Stig Sandström om att vi skall ha
            avgifter som är rimliga och att vi skall ha system som innebär
            att människor har ett ekonomiskt utrymme kvar, så att de har möjlighet
            att köpa det som de önskar.
          </note>
          <note>
            Sedan är frågan på vilket sätt och på vilken nivå som dessa beslut
            skall fattas. Vi får följa utvecklingen. Jag känner en trygghet
            i de uttalanden som har gjorts från Kommunförbundets ledning,
            Socialstyrelsen och Socialdepartementet om att denna fråga ligger
            på bordet och synas i sina sömmar. Med det tycker jag att vi kan
            låta oss nöja tills vidare, och kommunerna får möjlighet att utveckla
            olika modeller för att hantera detta på ett bra sätt.
          </note>
          <note type="speaker">
            Anf. 187 MY PERSSON (m):
          </note>
          <note>
            Herr talman! Det sägs ibland, vilket redan har påtalats här i
            dag, att man kan mäta ett lands kvalitet efter hur det behandlar
            sina gamla.
          </note>
          <note>
            I många s.k. u-länder ses de gamla som en resurs.
          </note>
          <note>
            De är delaktiga i familjelivet och i samhällslivet.
          </note>
          <note>
            Deras råd och erfarenhet tas till vara. Kort sagt: Trots, eller
            i kraft av, sin ålder är de behövda.
          </note>
          <note>
            I vårt land, som väl måste gå under beteckningen i-land, ses
            de gamla i dag alltför ofta som en belastning. Deras kompetens
            tas inte till vara. De har ingen självklar plats i vare sig familjegemenskapen
            eller samhällsgemenskapen i stort. Kort sagt: På grund av sin
            ålder är de icke behövda.
          </note>
          <note>
            Jag måste bekänna att jag stundtals tycker mig leva i ett u-land.
          </note>
          <note>
            Låt mig så konstatera att det är glädjande att utskottet i det
            betänkande som vi nu behandlar har tagit de brister som rör äldreomsorgen
            i vårt land på stort allvar och också försökt att på flera områden
            föreslå lösningar för att avhjälpa dessa brister.
          </note>
          <note>
            På många områden delar utskottet den kritik som
          </note>
          <note>
            Socialstyrelsen i sina återkommande årsrapporter har givit uttryck
            för. Om därför utskottets påpekanden kommer att tas på allvar
            av regeringen borde nu ett antal av de brister rörande ädelreformens
            tillämpning, som för övrigt jag själv i flera års tid har påpekat,
            kunna åtgärdas. Detta gäller bl.a. kontinuerlig läkartillgång
            på sjukhemmen, värdig vård i livets slutskede liksom kravet på
            allas rätt till en demensutredning.
          </note>
          <note>
            Dessa utskottets goda initiativ och intentioner kan då komma
            att utmynna i att förhoppningsvis varje sjukhem tillförsäkras
            fast geriatrisk läkarkompetens.
          </note>
          <note>
            Men hela den komplicerade frågan om tolkningen av ädelreformens
            s.k. boendebegrepp svävar ännu i luften. Jag menar fortfarande
            att det är både okunnigt och cyniskt att kalla en till kropp och
            själ svårt sjuk och mycket gammal människa som bor i ett fyrbäddsrum
            på ett sjukhem för hyresgäst och av henne utkräva hyra och avgift
            för mat, omvårdnad, medicin och läkarbesök. Hon är inte hyresgäst
            där hon ligger i sin säng i rummet som hon delar med ett antal
            främlingar.
          </note>
          <note>
            Hon är faktiskt patient. Jag anser därför att de olika boendeformerna
            inom ädelreformen måste renodlas, och vi måste kunna erkänna att
            vissa former är mer vård än boende och att de därför också bör
            hanteras såväl innehållsmässigt som ekonomiskt utifrån den definition
            som de kommer att ges. Då frågar man sig:
          </note>
          <note>
            Vem kommer att driva den frågan?
          </note>
          <note>
            Utskottets krav på värdig vård i livets slutskede är också gott.
            Men vem kommer att bevaka att de resultat som framkommer i den
            utredning som regeringen aviserat verkligen kommer att omsättas
            i praktiken?
          </note>
          <note>
            Och vem kommer att arbeta för att det nytänkande inom den palliativa
            vården som nu växer fram verkligen ges möjlighet att utvecklas?
          </note>
          <note>
            Vidare anser utskottet: "Alla som behöver utredas beträffande
            demens bör utan dröjsmål ges den möjligheten" . Detta är utmärkt.
            Men vem bevakar att så sker? Och vem initierar andra viktiga frågor
            vad gäller demensproblematiken - dels att den "heroiska"
          </note>
          <note>
            insats som de många anhöriga till våra demenssjuka gör uppmärksammas
            och ges stöd, dels att den i vårt land förnämliga forskningen
            på detta område prioriteras?
          </note>
          <note>
            Socialstyrelsens uppföljningsuppdrag av ädelreformen är nu avslutat
            och kommer att följas av punktinsatser. Men vem skall i fortsättningen
            vara påtryckare?
          </note>
          <note>
            Herr talman! När jag tog plats i denna kammare var jag den första
            att motionera om en statlig äldreombudsman, eftersom jag väl kände
            behovet av någon som kraftfullt kunde agera för denna grupp.
          </note>
          <note>
            De människor jag då talar om är våra allra äldsta, sjuka till
            kropp och själ, ofta oförmögna att bokstavligt talat föra sin
            egen talan, och de har också det gemensamt, i motsats till andra
            sårbara grupper i vårt samhälle, att de inte har särskilt många
            som talar för dem.
          </note>
          <note>
            Låt mig så deklarera att jag själv, liksom mitt parti, inte är
            anhängare av ombudsmän för särintressen.
          </note>
          <note>
            De fyra ombudsmän som vi redan hade och som omfattar oss alla
            var och är egentligen fullt tillräckligt.
          </note>
          <note>
            Men i och med att Barnombudsmannen och senare
          </note>
          <note>
            Handikappombudsmannen tillkom bröts detta mönster. Jag anser
            att det då är ologiskt att, även om man inte är tillskyndare till
            ombudsmän för s.k. särintressen, avfärda en eventuell äldreombudsman
            som så väl behövs.
          </note>
          <note>
            Riksdagen har ju nu öppnat för denna möjlighet, och därför har
            jag även detta år motionerat om att regeringen åtminstone skall
            tillsätta en utredning om det eventuella behovet av just en äldreombudsman.
          </note>
          <note>
            En äldreombudsman skulle vara talesman för våra allra äldsta,
            bevaka de frågor som rör just dem och komma med egna initiativ
            på detta område. En annan stor uppgift som skulle gagna såväl
            de gamla som deras anhöriga och personalen inom äldreomsorgen
            vore att en äldreombudsman genom sin blotta närvaro skulle bidra
            till att dessa äldrefrågor fokuserades och därmed förhoppningsvis
            kunna återskapa den status kring åldrandet som vi helt saknar
            i vårt land i dag.
          </note>
          <note>
            Utskottet har delvis ställt sig positivt till min motion. Men
            beklagligt nog har socialministern på en fråga från mig inte sagt
            sig vara beredd att tillsätta den utredning som eventuellt skulle
            kunna bana väg för denna talesman för de äldre. Utan att därför
            yrka bifall till min motion måste jag ändå beklaga detta ställningstagande.
          </note>
          <note>
            Herr talman! Detta beslut gör emellertid att var och en av oss
            i denna kammare och ute i vårt samhälle nu ännu mera har ett ansvar
            för att kraftfullt driva de frågor som rör våra allra äldsta,
            sjuka och ofta dementa medmänniskor. Det är nämligen livsviktigt
            för att vi alla utan att skämmas skall kunna säga att våra gamla
            i dagens Sverige får den goda vård och det värdiga bemötande som
            vi själva, när vi så kommer att behöva, förväntar oss att få.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 16 april.)
          </note>
          <note>
            14 § Prioriteringar inom hälso- och sjukvården
          </note>
          <note>
            Föredrogs
          </note>
          <note>
            Socialutskottets betänkande 1996/97:SoU14
          </note>
          <note>
            Prioriteringar inom hälso- och sjukvården (prop.
          </note>
          <note>
            1996/97:60)
          </note>
          <note type="speaker">
            Anf. 188 LEIF CARLSON (m):
          </note>
          <note>
            Herr talman! När Prioriteringsutredningen arbetade stod det klart
            för alla att den etiska grund som prioriteringar i vården behövde
            stå på måste vara av sådan natur att den kunde omfattas av en
            alldeles överväldigande majoritet av svenska folket. Om stora
            skiljaktigheter förelåg på detta grundläggande plan skulle svårigheter
            uppstå. Visserligen skulle kanske debatten bli vital, men oro
            och misstänksamhet hos allmänheten kunde lätt få näring. Nu finns
            en så stor värdegemenskap i samhället att enighet om den etiska
            plattformen kunnat nås, samtidigt som debatten vitaliserats -
            även om det faktum att frågorna inte riktigt kommit in i ett hälsoekonomiskt
            sammanhang medfört att debatten inte blivit så intensiv som man
            kanske väntat.
          </note>
          <note>
            Vänsterpartiet, som inte var representerat i utredningen, har
            tyvärr inte velat ställa upp för den etiska plattformen vad gäller
            den lilla ekonomiska anknytning som där finns. Man vill inte inse
            att kostnadseffektivitet hör till den etiska plattformen. Utan
            tvekan medför en vård som inte bedrivs kostnadseffektivt att resurserna
            räcker till färre. Visst är frågan svår och visst innehåller den
            politiska risker. Prioritering innebär ju också att man anger
            att man avstår från någonting. Definitionen av en kostnadseffektiv
            vård är inte entydig, men att bara vara advokat för ökade resurser
            till vården är inte acceptabelt.
          </note>
          <note>
            Herr talman! Frågor om prioriteringar som alltid gjorts, men
            som man inte klart redogjort för, lyfts nu fram till diskussion.
            Att inte öppet tillstå faktiska prioriteringar har väl kunnat
            förekomma tidigare.
          </note>
          <note>
            Men dagens, och kanske ännu mer morgondagens, patient skall inte
            bara enligt lagen vara informerad och delaktig, utan han eller
            hon kräver också det. Den vård som patienten skall ha kan inte
            ges utan patientens medverkan. Därför är detta ett viktigt dokument
            och ett viktigt underlag för den fortsatta debatten.
          </note>
          <note>
            Denna måste vara kontinuerlig och ständigt pågå och utvecklas,
            varför också uppföljningen är högst väsentlig. Förändringar sker
            ständigt och nya sjukdomsgrupper kommer in, som motionerna visat
            på. Vi är i huvudsak överens om de förändringar av bl.a. hälsooch
            sjukvårdslagen som här föreslås.
          </note>
          <note>
            Under arbetet med betänkandet har vi fått gehör för våra synpunkter,
            nämligen att smärtlindringen måste lyftas fram inte bara vid vård
            i livets slutskede utan vid all vård, i och med att man i utskottet
            uttalar att man delar vår uppfattning. Likaså poängterar utskottet
            hur viktigt det är att aktuell information rörande vård i livets
            slutskede finns tillgänglig. Utskottets uttalande i denna del
            är mycket viktigt, eftersom aktuella undersökningar visar att
            sådan information ofta inte finns.
          </note>
          <note>
            Däremot måste, tyvärr, vår uppfattning stå kvar, nämligen att
            man från majoritetens sida mera verbalt ägnar sig åt den enskilde
            patientens rätt och värdighet än konkret föreslår åtgärder som
            stöder patienten.
          </note>
          <note>
            Ingenstans berör man vikten av att den enskilde patienten de
            facto får sin rätt och värdighet säkrade genom att han eller hon
            så långt det är möjligt tillförsäkras rätten att välja vård. Vi
            anser att det är viktigt att den enskilde patienten har rätt att
            välja den vårdform som bäst passar just honom eller henne i enligt
            med
          </note>
          <note>
            2 §, hälso- och sjukvårdslagen. Regeringen har inte tillräckligt
            berört denna fråga i propositionen. Man underskattar de individuella
            variationerna i behoven -
          </note>
          <note>
            i varje fall tar man dem inte på allvar. Den enskilde patientens
            åsikter och synpunkter tillmäts i detta sammanhang en alltför
            ringa betydelse, vilket enligt vår mening inte är förenligt med
            respekten för den enskilda människans självbestämmande och värdighet.
          </note>
          <note>
            Herr talman! En viss i hög grad grundläggande och övergripande
            prioritering inom den offentligt finansierade hälso- och sjukvården
            måste göras, och den bör rimligen göras av riksdagen. Nödvändiga
            prioriteringar under denna övergripande nivå måste sedan göras
            av professionen i nära samråd med patienten, med den etiska plattformen
            och den medicinska etiken som grund. Politiker eller administratörer
            skall inte avgöra vem som skall ha vård och vem som inte skall
            ha vård och inte heller när, var eller hur vården skall ges. Alla
            människor skall ha tillgång till en god sjukvård inom rimlig tid.
          </note>
          <note>
            Jag hänvisar här till den debatt om vårdgarantin som vi hade
            i denna kammare den 13 mars. Jag påtalade då att 68 000 personer
            nu står i kö för en vård som de borde få, men som de inte får,
            inom rimlig tid.
          </note>
          <note>
            Landstingen tycks inte vara förmögna att klara sina mest basala
            uppgifter. Uppenbarligen kan man inte mobilisera de resurser som
            finns inom vården och inte heller samordna dem till fungerande
            vårdkedjor på grund av att man inom monopolsystemet, där man agerar
            såväl finansiär och producent som patientföreträdare, inte kan
            skapa de incitament som behövs för en optimal effektivitet inom
            vården.
          </note>
          <note>
            Jag anser att såväl problemen med ett effektivt resursutnyttjande
            och väl fungerande vårdkedjor som problemen med patientens ställning
            och valfrihet bäst löses inom ramen för en allmän hälsoförsäkring.
            Genom att pengarna i en sådan följer patienten var han eller hon
            än väljer vård säkras patientens valfrihet, och hans eller hennes
            ställning stärks reellt - inte enbart formellt.
          </note>
          <note>
            Inom dagens politiskt detaljstyrda landstingsmonopol saknas det
            förutsättningar för en sådan reellt stärkt ställning och valfrihet.
            Oavsett uttalanden och lagstiftning kommer patienten i dagens
            sjukvårdssystem att fortsatt vara i ett uppenbart underläge i
            förhållande till politiska och administrativa beslut som direkt
            berör patientens möjligheter att få vård. I en allmän hälsoförsäkring
            kommer dessutom konkurrens mellan olika vårdgivare att leda till
            ett effektivare resursutnyttjande och till bättre fungerande vårdkedjor.
            Detta i sin tur medger att prioriteringar blir enklare, eftersom
            pengarna räcker till mera.
          </note>
          <note>
            Herr talman! Jag tror nu att man även inom socialdemokratin har
            börjat inse landstingens tillkortakommande. I propositionen för
            man ett initierat resonemang om vikten av att sjukvårdshuvudmannen
            kan fördela resurserna efter behov och att det därför är viktigt
            att också se till andra samhällssektorer, alltså inte enbart till
            hälso- och sjukvården.
          </note>
          <note>
            Detta gläder mig, för det måste betyda att regeringen nu är på
            reträtt från den integrerade landstingsmodellen för finansiering
            och produktion av sjukvård. Det råder ju, i stort sett, i all
            litteratur om sjukvårdens organisation en enighet om att landstingsmodellen
            av två skäl har klara brister när det gäller att just bestämma
            totalnivån på utgifterna. Dels saknas den nödvändiga helhetssynen
            vad avser den samhällsekonomiska situationen. Dels är landstingen
            för små för att kunna balansera variationer i skatteunderlag och
            vårdbehov. Jag kan därför inte förstå annat än att även Socialdemokraterna
            nu signalerar att de ser att någon form av nationell finansiering
            av sjukvården, med riksdagen som övergripande beslutsforum, är
            nödvändig. Produktionen kommer naturligtvis att kunna ske med
            hjälp av många vårdgivare i konkurrens, om de uppfyller uppställda
            villkor. Jag tror att det kan vara en öppning för en sjukvårdsdebatt
            och det lyft av svensk sjukvård som är nödvändig samt att detta
            kommer att underlätta prioriteringar.
          </note>
          <note>
            Herr talman! Avslutningsvis yrkar jag bifall till reservation
            nr 1.
          </note>
          <note type="speaker">
            Anf. 189 KERSTIN HEINEMANN (fp):
          </note>
          <note>
            Herr talman! Regeringens proposition om prioriteringar inom hälso-
            och sjukvården sammanfaller till stora delar med den syn vi har
            på området. Jag kommer därför att här ta upp de områden där vi
            har synpunkter som går utöver skrivningarna i propositionen.
          </note>
          <note>
            Det är viktigt att skilja på å ena sidan politikernas och å andra
            sidan vårdpersonalens ansvar i fråga om prioriteringar. Politikerna
            har i första hand ett ansvar gentemot medborgarna, dvs. att se
            till att skattebetalarnas pengar används på ett så effektivt sätt
            som möjligt, så att medborgarna får valuta för skattepengarna.
            Det är också politikernas uppgift att se till att allmänhetens
            pengar används på bästa sätt för att uppfylla de mål enligt gällande
            lagar som antagits i demokratisk ordning. För att kunna göra detta
            måste politikerna få underlag för sina beslut som gör det möjligt
            att se olika konsekvenser av olika handlingsalternativ. Här kommer
            vårdpersonalens ansvar in.
          </note>
          <note>
            Vårdpersonalen har ansvar för att följa gällande lagstiftning
            och förse politikerna med den information som är nödvändig för
            att politikerna skall kunna göra konsekvensbeskrivningar. Vårdpersonalen
            har också ansvar för att göra prioriteringar i de enskilda fallen.
          </note>
          <note>
            Dessa val skall politikerna inte lägga sig i. Det är viktigt
            att slå fast de olika parternas ansvarsområden.
          </note>
          <note>
            Herr talman! Kvalitetsutvecklingsarbetets vikt understryks i
            propositionen. Vi instämmer i detta, men det krävs välutbildad
            personal för att kunna utföra kvalitetsutvecklingsarbete med hjälp
            av registeruppgifter och andra data. För att få fram denna kvalificerade
            personal krävs en akademisk institution med ansvar för såväl forskning
            som utbildning. Vi föreslår därför att en professur i kvalitetsutvecklingsarbete
            inrättas. Professuren skulle t.ex. kunna vara knuten till
          </note>
          <note>
            Statens institut för miljömedicin eller annan vetenskaplig institution
            där det redan nu finns epidemiologisk och helst hälsoekonomisk
            forskning.
          </note>
          <note>
            I propositionen finns också kravet att patienten alltid skall
            bemötas av högt kvalificerad personal. Det kravet instämmer vi
            i, men så är det inte alltid i dag.
          </note>
          <note>
            Det finns många exempel på att det vid akutmottagningarna inte
            alltid finns färdigutbildade läkare som tar hand om patienterna
            och kan ge dem en kvalificerad bedömning. Vi motsätter oss alltså
            inte förslaget, men vi anser att frågan måste uppmärksammas, för
            den kommer att få konsekvenser för bemanningen på olika avdelningar
            inom sjukvården.
          </note>
          <note>
            Herr talman! Sjukvården har genomgått och genomgår olika typer
            av rationaliseringar, och då är det viktigt att kvaliteten i vården
            inte undergrävs. Det finns en risk för att det man kallar rationaliseringar
            i själva verket är kvalitetssänkningar, och man bör kalla saker
            vid deras rätta namn. Kvalitetssäkringsarbetet har i samband med
            rationaliseringarna blivit alltmer viktigt. Därför är det oroande
            att vi nu får rapporter om att arbetet på en del ställen mer eller
            mindre har upphört som en följd av rationaliseringarna. Man hinner
            inte med, och det finns inga bra metoder att mäta kvaliteten.
            Det här är väldigt oroande.
          </note>
          <note>
            En viktig del i kvalitetssäkringsarbetet är därför att göra personalen
            i vården medveten om vad de gör och varför. Vägen till framgång
            inom kvalitetsarbetet ligger i att det blir en naturlig del i
            personalens arbete.
          </note>
          <note>
            Personalen måste förmås engagera sig i kvalitetsfrågorna dagligen.
            Ju enklare måtten på kvalitetsuppfyllelse görs, desto större är
            förutsättningen att de används och följs upp. Särskilt framgångsrika
            arbetslag bör också kunna premieras och lyftas fram så att andra
            kan lära av ett framgångsrikt arbete.
          </note>
          <note>
            Herr talman! Patientens ställning i vården måste stärkas. Arbete
            pågår nu i HSU 2000, och ett betänkande kommer senare i år. Utskottets
            majoritet hänvisar också till detta. I en reservation har vi ändå
            betonat hur viktigt det är att patientens ställning stärks.
          </note>
          <note>
            Det måste också bli lättare för patienterna att ta del av de
            rättigheter de har. Därför anser vi att nuvarande och nya regler
            bör sammanföras till en plats i lagstiftningen, antingen i en
            särskild lag om patientens ställning och inflytande eller som
            ett särskilt avsnitt i hälso- och sjukvårdslagen. Vi har också
            i vår motion tagit upp hur man i lagen ytterligare skall stärka
            patientens ställning genom att föra in den tidigare vårdgarantins
            regler, den tidigare husläkarlagens regler, rätt till rehabiliteringsplan,
            rätt till smärtlindring, m.m.
          </note>
          <note>
            Herr talman! Det sker en ständig utveckling inom hälso- och sjukvården
            när det gäller metoder, teknik och diagnostik. Metoder som inte
            har visat sig effektiva måste sorteras ut ur vården. Kliniker
            bör därför åläggas att metodiskt genomföra utrensning av det som
            inte har effekt enligt bl.a. SBU:s utvärderingar.
          </note>
          <note>
            Lika viktigt är det att göra utvärderingar av nya, alternativa
            metoder för att kunna jämföra dem med mer beprövade arbetssätt.
          </note>
          <note>
            Vi tycker att det är viktigt att preventionsarbetet får en framskjuten
            position. Husläkaren har en viktig funktion i det förebyggande
            arbetet. Det gäller särskilt det individinriktade förebyggande
            arbetet. Ungdomsmottagningarna utgör också en viktig resurs för
            att hjälpa ungdomar vid val av preventivmedel och i sexoch samlevnadsfrågor
            men också när ungdomar har behov av att prata om något som är
            svårt i deras liv eller om de vill ha en undersökning av om deras
            kroppsutveckling är normal. Vi anser också att apoteken spelar
            en viktig roll. Många människor får där värdefull rådgivning,
            och apoteken har också använts för att sprida kunskap inom olika
            områden. Apoteken bör även i framtiden användas som kunskapsspridare
            i folkhälsoarbetet.
          </note>
          <note>
            Regeringen vill inrätta en speciell delegation med uppgift att
            följa tillämpningen av de etiska riktlinjerna och föreslår att
            det skall bildas en ny nationell delegation. Vi anser att någon
            ny institution ej behöver bildas utan att Statens medicinsk-etiska
            råd, som redan har mandatet att följa tillämpningen av etiska
            regler m.m., bör kunna följa tillämpningen av de etiska riktlinjerna.
          </note>
          <note>
            Herr talman! I vår motion från den allmänna motionstiden angående
            hälso- och sjukvård, som också behandlas i detta betänkande, har
            vi begärt att patienter med ovanliga och glömda sjukdomstillstånd
            lyfts fram. I dag förekommer det att patienter inte får den vård
            de har rätt till, eftersom vård inte finns att få för det speciella
            tillståndet i det egna landstinget och man inte anser sig ha råd
            att sända patienten till ett annat landsting. Socialstyrelsen
            upprättar i dag en vårdkatalog över riksverksamheter, men vi anser
            inte att denna katalog bygger på en behovsanalys utan på vad landstingen
            rapporterar att de behandlar. Därför anser vi att
          </note>
          <note>
            Socialstyrelsen skall ges i uppdrag att kartlägga vilka otillfredsställda
            behov som finns, hur behoven skall tillgodoses och vilka som kan
            anses som riksverksamheter. Utskottet avvisar detta med att man
            inte vill ha någon lista där vissa sjukdomar generellt prioriteras
            före andra. Detta är inte ett svar på motionens yrkande, eftersom
            det inte överensstämmer med yrkandet. Vårt krav är att genom en
            lista över otillfredsställda behov uppmärksamma läkare på att
            dessa behov finns och att hjälp finns att få för dessa patienter.
            De har som alla andra rätt till adekvat vård.
          </note>
          <note>
            Herr talman! Vi står naturligtvis bakom samtliga våra reservationer,
            men jag yrkar nu bifall endast till reservation 6.
          </note>
          <note type="speaker">
            Anf. 190 STIG SANDSTRÖM (v):
          </note>
          <note>
            Herr talman! Det här är i huvudsak ett mycket bra förslag, och
            Prioriteringsutredningen har gjort ett väldigt bra arbete. Det
            är en utredning jag har följt noga.
          </note>
          <note>
            Redan 1989 motionerade jag i mitt landsting om att en prioriteringslista
            skulle inrättas och att vi skulle uppvakta statsmakterna om att
            en sådan lista skulle tas fram för landet. Jag tror att vi var
            det första landstinget i Sverige som gjorde detta. Nu, åtta år
            senare, har vi ett förslag om detta att behandla här i riksdagen.
          </note>
          <note>
            Ett av skälen till att vi motionerade var naturligtvis de begynnande
            svårigheterna för landstingen att klara de stora behoven. Men
            det ekonomiska tänkandet var också eftersatt inom landstingen,
            enligt min åsikt. Ofta hade klinikcheferna en väldig makt över
            investeringsbesluten. Det baserades inte alltid på rationella
            grunder om man skulle köpa en datortomografi eller en njurstenskross.
            Det var ofta prestigeskäl, fick man en känsla av. Det som efterlystes
            var att ett ekonomiskt tänkande kom till stånd.
          </note>
          <note>
            Det har hänt mycket under de här åren. Väldiga besparingsbeting
            har drabbat landstingen och sjukvården. Det ekonomiska tänkandet
            har påtvingats sjukvården in i minsta enhet. Det är ett av skälen
            till att vi har reserverat oss mot att kostnadseffektivitetsprincipen
            skall införas i en etisk plattform. Vi tycker inte att den hör
            hemma där, utan att det är en självklarhet i en naturlig verksamhet.
          </note>
          <note>
            Dessutom är det, precis som Leif Carlson säger, mycket svårdefinierat.
            Vad menar man med kostnadseffektivitet? Ofta sätter man likhetstecken
            med sparande, t.o.m. med passivitet ibland. Om man inte gör någonting
            så kostar det ingenting. Då får man fina bokslut.
          </note>
          <note>
            Några exempel på hur det kan se ut i dagens Sverige, efter besparingsraseriet:
            vårdsalar står tomma, en del sjukhus har tomma lokaler, utrustning
            används inte, mängder av kompetent personal är arbetslös.
          </note>
          <note>
            Men kostnaderna har sjunkit. Är detta kostnadseffektivitet, som
            många väl tycker att det är? Nej, när man inte använder resurserna
            skulle jag vilja kalla det för slöseri. Så länge man inte har
            riktigt klart för sig vad man menar med kostnadseffektivitet tycker
            jag inte att den bör ingå i en plattform, framför allt inte i
            en etisk sådan. Där kan man ta upp andra saker: människovärdesprincipen,
            behovsprincipen och liknande saker, som är mycket viktigare.
          </note>
          <note>
            Vi har två reservationer till. Den ena gäller en patientlag,
            som Kerstin Heinemann också tog upp. Det är riktigt att det kanske
            är att slå in öppna dörrar. Det är ingen ny fråga. Tanken har
            funnits tidigare att man skall stärka patienternas ställning,
            och den har förstärkts på senare tid. I Sverige har vi haft en
            balans mellan sjukvårdshuvudmännens skyldigheter att tillhandahålla
            vård och patientens rättigheter. Det har legat en tonvikt på skyldigheterna.
            Men i takt med att sjukvårdshuvudmännen har haft mindre resurser
            har de fått allt svårare att leva upp till skyldighetskraven.
          </note>
          <note>
            I samma takt ökar patienternas rättighetskrav. Därför tycker
            jag att det för att balansera situationen har blivit angelägnare
            att få fram en sådan lag.
          </note>
          <note>
            Det finns olika alternativ. Dels kan man ha lagen som en del
            i en balk, eller också kan man ha en enskild patientlag. Problemet
            är bara att utredningskvarnen mal långsamt i detta land. Skall
            man ha en sjukvårdsbalk och en patientlag som en del i en sådan
            tar det en väldig tid innan man får fram den. Då hinner kanske
            verkligheten förändras så att inte lagen är giltig. Därför vill
            vi trycka på så att vi även från riksdagens sida uttalar oss för
            detta, för att få litet fart på processen.
          </note>
          <note>
            Vi har ytterligare en reservation. Den handlar om preventionsarbetet.
            Utredningen lyfter fram det mycket fint, det är inte tal om det.
            Men här kommer också de ekonomiska resonemangen in. Man måste
            kunna bevisa att preventionsarbetet är kostnadseffektivt. Det
            är många gånger mycket svårt att veta hur en informationskampanj
            mot tobak, alkohol eller droger slår i verkliga kostnader. Det
            är väldigt svårt att mäta sådana saker. Samtidigt är det en viktig
            verksamhet.
          </note>
          <note>
            Det är på den grunden vi har reserverat oss.
          </note>
          <note>
            Jag tänker inte yrka bifall till alla reservationerna.
          </note>
          <note>
            Jag nöjer mig med att yrka bifall till reservation 3
          </note>
          <note>
            under mom. 4, patientlagen.
          </note>
          <note type="speaker">
            Anf. 191 LEIF CARLSON (m) replik:
          </note>
          <note>
            Herr talman! Jag inser att kostnadseffektivitet kan vara svårt.
            Men det som Stig Sandström säger visar hur viktigt det är att
            den är med i den etiska plattformen. Om kostnadseffektivitet,
            precis som Stig Sandström säger, står för sig själv kan den leda
            in på oönskade vägar. Men finns den med i den etiska plattformen
            och det klart står att den är underordnad övriga principer, ser
            man samspelet klart. Den har alltså sin betydelse för att nyttja
            resurserna fullt ut, för det är etiskt fel att slösa med resurser.
          </note>
          <note>
            Det är ingen självklarhet att man inte slösar med resurser. Precis
            som Stig Sandström själv sade står salar tomma och utrustning
            nyttjas inte. Det är inte kostnadseffektivt. Men det är också
            mycket tydligt definierat att det bara skall användas när det
            gäller metoder till samma diagnos, t.ex. olika sätt att handha
            en höftledsprotes, vad man skall välja. Den är alltså begränsad.
          </note>
          <note>
            Men låter vi kostnadseffektiviteten stå helt utanför finns det
            risk för att den kan dominera. Det viktiga här är att det sägs
            att den är underordnad. Men trots det är den mycket viktig. Om
            den inte beaktas räcker pengarna inte till lika bra.
          </note>
          <note type="speaker">
            Anf. 192 STIG SANDSTRÖM (v) replik:
          </note>
          <note>
            Herr talman! I det fallet är vi överens. Jag tycker att det är
            mycket bra. Själv har jag ofta varit stolt över att vi i Sverige
            har haft en kostnadseffektiv sjukvård och lyft fram det. Skälet
            till att jag har tagit upp denna fråga är risken för missförstånd.
            Det är många som blandar ihop detta. Som Leif Carlson presenterade
            det är det helt glasklart. Det accepterar jag full ut. Därför
            yrkar jag inte heller bifall till den reservationen. Men jag ville
            ändå ta upp problematiken.
          </note>
          <note type="speaker">
            Anf. 193 THOMAS JULIN (mp):
          </note>
          <note>
            Herr talman! Att prioritera inom vården har man alltid gjort.
            Men under de senaste åren har frågan uppmärksammats extra mycket,
            dels genom att vi i landstingen haft olika lokala diskussioner
            om prioriteringar, dels genom de stora besparingar som skett,
            de vårdköer och överbeläggningar som har skapats och ett högre
            tempo inom vården. De flesta av oss har säkert också många gånger
            hört äldre säga att de trott sig vara bortprioriterade på grund
            av ålder. Därför är det bra att vi nu får den här prioriteringslistan
            och att vi får de uttalanden som har gjorts.
          </note>
          <note>
            Eftersom många oroas för att de på grund av ålder eller på grund
            av besparingsskäl inte skall få samma goda vård som andra medborgare
            anser vi att det är bra att det slås fast att det är en form av
            diskriminering. Det är oförenligt med de etiska principerna att
            generellt låta behov stå tillbaka på grund av ålder, födelsevikt,
            livsstil eller ekonomiska och sociala förhållanden.
          </note>
          <note>
            Men vi anser att man skall vara mycket tydlig i ordvalet för
            att slippa olika tolkningar av vad regeringen menar när den skriver
            att exempelvis ålder inte bör vara prioriteringsgrundande. Många
            gånger kan det vara de små orden som har stor betydelse.
          </note>
          <note>
            Vi i Miljöpartiet vill därför ha en mycket tydlig skrivning.
            Vi vill att man skall skriva att ålder inte skall vara prioriteringsgrundande
            i sig. Inte heller skall självförvållade skador leda till en negativ
            särbehandling. Inte heller skall vårdinsatser till för tidigt
            födda, lågviktiga barn kunna bygga på schablongränser.
          </note>
          <note>
            Jag yrkar därför bifall till reservation 4.
          </note>
          <note>
            Herr talman! Prioriteringslistan omnämner inte några särskilda
            sjukdomar utan går efter hur allvarliga sjukdomstillstånden är,
            och det är nog en riktig och bra tanke. Vi bör nog observera gruppen
            de psykiskt sjuka särskilt eftersom många anser eller upplever
            att just de psykiska sjukdomarna inte har lika hög prioritet som
            somatiska sjukdomar. Det här är någonting som man ofta hör just
            från de psykiskt sjukas intresseorganisationer.
          </note>
          <note>
            Jag tycker att det är väldigt positivt att man har lyft upp ofrivillig
            barnlöshet till grupp 3, just med tanke på att det många gånger
            kan vara sjukdom som ligger till grund för barnlösheten. Det tycker
            jag är en positiv sak som regeringen har gjort.
          </note>
          <note type="speaker">
            Anf. 194 CHATRINE PÅLSSON (kd):
          </note>
          <note>
            Herr talman! Den prioriteringsutredning som ligger till grund
            för föreliggande betänkande tillsattes av fyrpartiregeringen.
            Utredningen under ledning av professor Jerzy Einhorn har gjort
            ett värdefullt arbete, och för första gången har man slagit fast
            gemensamma grundläggande etiska principer för vården. Detta har
            också medfört en fördjupad diskussion om prioriteringar, både
            hos sjukvårdspersonalen och hos allmänheten.
          </note>
          <note>
            För Sverige har det under många år varit en hederskod att kunna
            erbjuda alla en adekvat vård, men allt oftare har vi i den politiska
            debatten fått höra att många tycker att det är ett föredöme att
            Sverige kunnat dra ned mest på vård och omsorg. Givetvis måste
            vi se till att vården ges på det bästa och mest effektiva sättet,
            för då får vi ut så mycket som möjligt av skattepengarna, men
            det finns en gräns.
          </note>
          <note>
            Herr talman! För att jag skall kunna känna stolthet över att
            vi rationaliserar måste jag samtidigt kunna se att alla människor
            får den vård och omsorg de verkligen behöver. I socialutskottets
            betänkande finns det mycket positivt. Det finns mycket av principer
            som jag är stolt för att jag har fått vara med om att arbeta fram.
            Jag tänker på de olika åtgärderna för vård i livets slutskede
            som inte nog kan betonas och som jag också berörde i mitt inlägg
            under debatten om förra betänkandet. Jag tänker på de etiska principerna
            i förhållande till ålder, som jag tycker är oerhört viktiga frågor,
            och jag hoppas, herr talman, att det med den här utgångspunkten
            kommer att finnas anledning att ändra på även åldersgränsen inom
            LSS-lagen, som jag har tagit upp ett antal gånger. Åldern 65 år
            som enda anledning till att ta bort en rättighet ser jag inte
            som förenligt med den här lagen.
          </note>
          <note>
            Herr talman! Jag skall redan nu yrka bifall till reservation
            2. Den handlar om resursbehovet. Det finns många vackra, fina,
            vällovliga ord här. Säkert är alla dessa skrivningar oerhört bra
            för människor i olika situationer. Men det som är avgörande är
            ju inte vad det står i våra dokument, vad vi fyller hyllorna på
            våra rum med eller vad vi fyller en lagbok med, utan det är ju
            när det blir verklighet för den enskilda människan som det verkligen
            fyller en funktion.
          </note>
          <note>
            Herr talman! Jag är övertygad om, och vi kristdemokrater är övertygade
            om, att för att alla dessa vackra ambitioner skall bli verklighet
            krävs det resurser.
          </note>
          <note>
            Vi har ju under de senaste åren genomgått en oerhörd effektivisering
            i Sverige, och det har säkert varit nyttigt att vi har tittat
            över organisationsformer som inte har varit helt bra.
          </note>
          <note>
            Men någonstans måste vi inse att vi måste få ett resurstillskott.
            Människor som är svårt sjuka i livets slutskede måste ha människor
            som vårdar dem. Det räcker inte med apparater och fina tekniska
            utrustningar, utan det är människan i mötet med en svårt sjuk
            som ger vårdkvalitet.
          </note>
          <note>
            Vi kristdemokrater har ju under flera år yrkat på olika resurstillskott,
            och jag är glad att det hittills verkar som om det skall bli ett
            resurstillskott i vårbudgeten. Jag är oerhört glad för att våra
            ambitioner har tagits ad notam. Och därför, herr talman, tror
            och hoppas jag att de tillskott som av allt att döma kommer till
            kommuner och landsting verkligen skall få bli en grund för att
            de principer som har slagits fast skall bli verklighet. Jag tror
            också att vi då får en värdigare vård, inte bara inom de områden
            där vi kan bota utan även där vi kan lindra och underlätta för
            människor.
          </note>
          <note>
            Herr talman! Jag yrkar alltså bifall till reservation 2.
          </note>
          <note type="speaker">
            Anf. 195 INGRID ANDERSSON (s):
          </note>
          <note>
            Herr talman! Våren 1991 anordnade socialutskottet en utfrågning
            om prioriteringar inom sjukvården.
          </note>
          <note>
            Vilka skall grunderna för prioritering vara, och hur sker prioriteringar?
            Det är viktigt att få svar på dessa frågor, både för allmänheten
            och för vårdens aktörer när resurserna inte räcker till. Socialutskottet
            menade att detta var ett område som behövde penetreras djupare
            och begärde en utredning.
          </note>
          <note>
            Efter valet 1991 tillträdde en ny regering som följde riksdagens
            beslut och tillsatte en parlamentarisk kommitté som bl.a. fick
            till uppgift att lyfta fram grundläggande etiska principer som
            vägledning och grund för prioriteringar inom hälso- och sjukvården.
          </note>
          <note>
            Direktiven angav klart att det inte skulle röra sig om prioriteringar
            enligt någon diagnoslista utan just om vägledande etiska principer.
          </note>
          <note>
            Det var en fördel att utredningen fick arbeta enligt en ovanlig
            modell. Det innebar att utredningens betänkande, som var färdigt
            i oktober 1993, fick sändas ut på en bred remiss. Därefter kunde
            utredningen med ledning av det stora antalet remissvar arbeta
            vidare och utforma sitt betänkande.
          </note>
          <note>
            Flera konferenser genomfördes av utredningen under remisstiden,
            och det förekom många möten med sjukvårdspersonal av alla kategorier,
            patientorganisationer och andra ideella organisationer. Det fanns
            ett stort behov av att diskutera dessa frågor.
          </note>
          <note>
            Efter valet 1994 blev det åter regeringsskifte, men utredningen
            fick arbeta vidare med oförändrade direktiv och oförändrad sammansättning.
            Det var alltså en utredning som ostört fått jobba vidare genom
            regeringsskiften och ministerbyten som i mars 1995
          </note>
          <note>
            lämnade ett helt enigt betänkande. Efter ytterligare en bred
            remissomgång har en proposition som i allt väsentligt följer utredningen
            kunnat behandlas i utskottet, och riksdagen kan i dag fatta beslut.
          </note>
          <note>
            Utredningens betänkande, som fick namnet Vårdens svåra val, har
            vunnit stort genomslag i vården och bland sjukvårdspolitiker.
            Det har också rönt uppmärksamhet internationellt. Dess inriktning
            har också fått påverka utformandet av en ny vårdgaranti.
          </note>
          <note>
            Herr talman! Mot den bakgrunden känns det mycket tillfredsställande
            att utskottet efter sin behandling i stort står bakom propositionens
            förslag om prioriteringar inom hälso- och sjukvården. Riktlinjerna
            skall användas, och det är viktigt, både vid prioriteringar i
            den direkta vården och vid prioritering på politisk administrativ
            nivå.
          </note>
          <note>
            Den etiska plattform som föreslås ligga till grund för prioriteringar
            bygger på tre principer. Människovärdesprincipen handlar om alla
            människors lika värde och samma rätt oberoende av personliga egenskaper
            och funktioner i samhället. Behovs- och solidaritetsprincipen
            säger att mest resurser skall ges där de största behoven finns.
            Det skrivs in i hälso- och sjukvårdslagen. Underordnad dessa båda
            principer och därmed inte lagfäst är kostnadseffektivitetsprincipen.
            Den innebär att vid val mellan olika åtgärder för samma patient
            bör en rimlig relation mellan kostnader och effekt, mätt i förbättrad
            hälsa och/eller förhöjd livskvalitet, eftersträvas.
          </note>
          <note>
            Vänsterpartiet har, kanske till alldeles nyligen, sagt nej till
            kostnadseffektivitetsprincipen. Anledningen till det är enligt
            reservationen att den principen skulle tas till intäkt för ett
            överdrivet sparande. Det är nog en stor missuppfattning av innebörden
            i principen. Att hushålla väl med sjukvårdens resurser innebär
            också att resurserna kan komma flera till del, och det har verkligen
            en etisk dimension.
          </note>
          <note>
            Att kostnadseffektivitetsprincipen föreslås vara underordnad
            de andra båda principerna innebär också att svåra sjukdomar och
            svårt lidande går före lindrigare, även om vården av de svårare
            tillstånden kostar väsentligt mer. Det handlar inte om att göra
            det som är billigast möjligt för ett stort flertal med lätt avhjälpta
            åkommor utan om att verkligen se till de största behoven. Det
            innebär att vid varje tillfälle se till att resurserna används
            väl.
          </note>
          <note>
            Kostnadseffektivitet innebär inte heller att man får ha den inställningen
            att en effektiv åtgärd skall ha ett absolut tillfrisknande som
            resultat. Som en röd tråd i utredningen går nämligen begreppet
            livskvalitet, och det förs många och långa resonemang om vikten
            av palliativ, lindrande, vård som högst prioriterade åtgärder.
            Omvårdnad, smärtstillande, ja, det som kan ge bättre livskvalitet
            vid vård av svårt och långvarigt sjuka eller döende har högsta
            prioritet, och det kan aldrig väljas bort med hänvisning till
            kostnadseffektivitetsprincipen. Men det är viktigt att det som
            görs inom vården är verksamt; alla metoder måste utvärderas och
            en del ge vika för det som ger bättre resultat.
          </note>
          <note>
            Herr talman! De principer som föreslås bära upp den etiska plattformen
            som grund för prioriteringar i vården har den innebörden att andra
            principer utesluts
          </note>
          <note>
            - de kan inte komma i fråga. Det betyder att varken ålder eller
            födelsevikt kan vara en prioriteringsgrund i sig. Inte heller
            självförvållade skador kan leda till negativ särbehandling. Det
            står tydligt både i utredningen och i propositionen, och jag har
            förhoppningsvis också sagt det väldigt tydligt nu.
          </note>
          <note>
            En annan sak är att både ålder och födelsevikt kan vara en av
            de faktorer som man behöver ta hänsyn till när behandling skall
            väljas, och detta helt i patientens intresse. Att ge behandling
            eller vårdinsatser som endast får till följd att lidande förlängs
            är inte heller etiskt försvarbart. Rätten till en god och värdig
            vård i livets slutskede prioriteras allra högst.
          </note>
          <note>
            Den etiska plattformen leder till prioriteringar som i betänkandet
            beskrivs i fyra olika grupper, och samma diagnos kan vid olika
            tillfällen prioriteras olika beroende på vårdbehovet.
          </note>
          <note>
            För att kunna prioritera vårdbehovet hos en patient måste man
            ha en bedömning eller diagnos. Därför ges också hälso- och sjukvården
            en skyldighet att snarast bedöma vårdbehovet för den som söker
            vård.
          </note>
          <note>
            Herr talman! När Prioriteringsutredningen presenterades ställde
            en journalist frågan: Om man nu följer det som står i Prioriteringsutredningen,
            kan man då utföra allt man vill inom vården? Det var nästan den
            fråga som Chatrine Pålsson ställde. Men den frågan får besvaras
            med ett nej. Hur goda och kloka prioriteringar som än görs och
            hur väl de än är förankrade genom en dialog med den enskilda patienten
            eller befolkningen i stort måste vi alla konstatera: Att prioritera
            betyder att välja bort.
          </note>
          <note>
            För att kunna tillfredsställa alla behov inom vården och om vi
            skall kunna använda all den nya teknik och kunskap som vi nu ser
            och som vi vet att framtiden har i beredskap behövs det mera pengar
            - det är vi överens om. Ju mindre resurserna svarar mot behoven,
            desto svårare prioriteringar ställs vi inför och desto mindre
            blir valfriheten för den enskilde. Det är kalla fakta.
          </note>
          <note>
            Diskussioner om nödvändigheten av resurser och vikten av patientens
            valfrihet och rättigheter tas upp i några reservationer fogade
            till betänkandet. Jag kan bara konstatera att frågan om mer resurser
            till sjukvården har varit föremål för behandling i HSU 2000, som
            har lämnat ett betänkande som nu övervägs i
          </note>
          <note>
            Regeringskansliet. Jag känner starkt på mig att det snart kommer
            ett förslag som handlar om mera resurser till vård och omsorg.
          </note>
          <note>
            Frågan om patientens rättigheter behandlas, som flera har sagt,
            i den nämnda utredningen, och det kommer ett betänkande inom det
            närmaste halvåret.
          </note>
          <note>
            Majoriteten i utskottet väljer att avvakta detta.
          </note>
          <note>
            Jag tycker att det är viktigt att dagens diskussion fokuseras
            på enigheten om de principer som regeringen föreslår skall vara
            vägledande för prioriteringar inom vården, hur den än är organiserad.
            Det är också viktigt att prioriteringar sker öppet och i samförstånd.
          </note>
          <note>
            Herr talman! När denna proposition får genomslag kommer svåra
            kroniska sjukdomar och smärttillstånd att få en mer framskjuten
            ställning än tidigare. Några motioner som lyfter fram sådana sjukdomar
            har vi därför valt att behandla i anslutning till detta betänkande.
            Det gäller t.ex. epilepsi och osteoporos. Det ligger emellertid
            inte på riksdagen att göra bedömningen. Det är på landstingens
            politiska nivå och av den medicinska professionen som detta måste
            göras.
          </note>
          <note>
            Nu finns det ökad medicinsk kunskap på flera viktiga områden
            som bör komma dessa grupper till del i form av vård och behandling.
            Vi har också pekat på möjligheten att utarbeta vårdprogram.
          </note>
          <note>
            Att vissa svåra sjukdomar är sällsynta skall inte föranleda att
            de ges en lägre prioritet. Även här är ju vårdbehovet det viktiga
            att uppmärksamma. Man får inte heller förbise behov som en enskild
            patient inte kan eller orkar framföra.
          </note>
          <note>
            Några ord om förebyggande vård, prevention: Befolkningsinriktad
            prevention prioriteras högt, i grupp två. Det är också här viktigt
            att de insatser som görs har dokumenterade effekter eller avsedd
            verkan. Det är också ett led i god hushållning. Vänsterpartiet
            tycker inte att sådana krav skall ställas - jag har litet svårt
            att förstå det.
          </note>
          <note>
            När det gäller prevention på enskild patientnivå skall möjligheten
            att förebygga alltid uppmärksammas i alla vårdformer och på alla
            prioriteringsnivåer.
          </note>
          <note>
            Regeringen vill ge en nationell delegation med parlamentarisk
            förankring i uppgift att sprida kunskap om riktlinjerna och följa
            tillämpningen och effekterna.
          </note>
          <note>
            Jag tror att det är viktigt. Uppdraget begränsas till tre år,
            och majoriteten i utskottet ställer sig bakom det.
          </note>
          <note>
            Vi förutsätter att kompetensen inom Statens medicinsk-etiska
            råd tas till vara i det arbetet. Delegationens uppdrag skall inte
            påverka det tillsynsansvar som
          </note>
          <note>
            Socialstyrelsen redan har.
          </note>
          <note>
            Herr talman! Jag är inte främmande för att vi i framtiden kan
            behöva en ny utredning med anledning av den utveckling som sker
            på sjukvårdens område.
          </note>
          <note>
            Det är en utveckling som kommer att ställa oss inför svåra avväganden
            alldeles oavsett hur stora ekonomiska resurser vi kan tillföra.
            Inom vården kommer vi alltid att stå inför svåra val.
          </note>
          <note>
            Herr talman! Jag yrkar bifall till utskottets hemställan och
            avslag på samtliga reservationer.
          </note>
          <note type="speaker">
            Anf. 196 SONJA REMBO (m):
          </note>
          <note>
            Herr talman! Då och då händer det att vi som människor och politiker
            får upp ögonen för någonting som vi i och för sig har känt till
            men ändå inte tagit till oss. Plötsligt inträffar någonting som
            får oss att reagera och agera. Just detta hände mig när jag kom
            i kontakt med osteoporos.
          </note>
          <note>
            Jag hade naturligtvis som de flesta andra hört talas om benskörhet,
            och jag hade som de flesta andra mött den äldre kvinnan som råkade
            ut för upprepade frakturer, än en handled, än ett revben och kanske
            den fatala lårbenshalsen. Jag hade sett hur hennes rygg hade blivit
            krummare och krummare, hur midjan hade tryckts ihop och hur hon
            successivt hade invalidiserats. Ja, ja, så där blir det på ålderns
            höst - det går inte att göra någonting åt. Så var min egen och
            alla andras reaktion. Och därvid blev det.
          </note>
          <note>
            Så hände det mig själv, och jag fick anledning att sätta mig
            in i vad benskörhet handlar om och upptäckte att osteoporos är
            en av våra mest utbredda folksjukdomar. Jag kom i kontakt med
            den ena patienten efter den andra som hade drabbats av fraktur
            på fraktur utan att någon hade brytt sig eller som hade blivit
            felbehandlade. Jag upptäckte också att jag var långt ifrån ensam
            om min i det närmaste totala brist på kunskap om denna folksjukdom.
          </note>
          <note>
            Osteoporos kallas ofta för den tysta epidemin. Den är tyst på
            det sättet att den uppträder plötsligt och utan förvarning trots
            att den har utvecklats under mycket lång tid. Den är tyst också
            på det sättet att den fortfarande är jämförelsevis okänd och,
            dessvärre, möts med ett rätt så förstrött intresse också inom
            stora delar av sjukvården. Jag kan inte frigöra mig från känslan
            att bristen på kunskap och intresse har ett samband med att det
            i så stor utsträckning har varit medelålders och äldre kvinnor
            som drabbats, en grupp som vanligtvis inte prioriteras särskilt
            högt i vårt samhälle.
          </note>
          <note>
            Ändå räknar man med att varannan kvinna och var fjärde man någon
            gång under sin livstid kommer att drabbas av fraktur. Särskilt
            illavarslande är att risken för frakturer har tredubblats sedan
            1950-talet och att trenden är fortsatt stigande. Än mer illavarslande
            är att osteoporos kryper nedåt i åldrarna. En 40-åring kan i dag
            ha samma kvalitet på sitt skelett som en 70-
          </note>
          <note>
            åring hade för 30 år sedan. I dag är också många ungdomar i riskzonen.
          </note>
          <note>
            För den som drabbas innebär osteoporos ofta ett livslångt lidande
            och en gradvis invalidisering, beroende av hjälp från andra och
            svårigheter att leva vad som brukar betraktas som ett normalt
            liv. Kotfrakturer och hopsjunken bröstkorg medför ständig värk,
            belastning på inre organ, rörelsesvårigheter och ökad dödlighet.
            Föreställ er själva hur det skulle kännas att krympa 8, 12, kanske
            20 cm! Också frakturer i armar och ben, framför allt höftledsfrakturerna,
            leder ofta till bestående handikapp. Den psykiska belastningen
            kan bli svår, liksom belastningen på anhöriga.
          </note>
          <note>
            Osteoporos förekommer globalt. Förekomsten är emellertid högst
            i Norge och Sverige. Varför det är så kan man inte säga med absolut
            säkerhet. Inte heller kan utvecklingen förklaras enbart av det
            naturliga åldrandet och ökad medelålder. Genetiska faktorer och
            hormonförändringar har stor betydelse. Därutöver påverkas skelettet
            av faktorer som har med livsstil att göra såsom matvanor, rökning,
            brist på motion och brist på kalcium och D-vitamin. Osteoporos
            kan också uppstå som bieffekt vid andra sjukdomar och medicinering
            med bl.a. cortison. Mindre känt är förmodligen att elitidrottare
            och balettdansöser löper betydande risker att drabbas av osteoporos.
          </note>
          <note>
            Forskningen om osteoporos har utvecklats jämförelsevis sent.
            Men numera kan osteoporos såväl förebyggas som diagnostiseras
            och i de flesta fall behandlas med framgång också högt upp i åldrarna.
            Behandlingen framför allt i tidiga skeden sker ofta med relativt
            enkla medel. Under senare år har det dessutom utvecklats läkemedel
            som har visat sig ha god effekt även för grupper med hög ålder.
            Ändå diagnostiseras och behandlas osteoporos alltför ofta inte
            förrän katastrofen är ett faktum, om ens då. Än mindre uppmärksamhet
            ägnas åt förebyggande.
          </note>
          <note>
            Lena Sandlin kommer senare att särskilt ta upp de yngres situation
            och förebyggande verksamhet.
          </note>
          <note>
            Intresset för osteoporos har också under senare år ökat internationellt.
            Ett uttryck för detta är att osteoporos ägnas betydande uppmärksamhet
            i en nyligen publicerad rapport från Europeiska institutet för
            kvinnors hälsa och kommer att behandlas i den rapport om hälsoläget
            inom den europeiska unionen som utarbetas inom EU-kommissionen.
          </note>
          <note>
            Motion 239 har väckts av kvinnor från riksdagens samtliga sju
            partier. Vi anser att det är hög tid att sjukdomen osteoporos
            uppmärksammas som det folkhälsoproblem den är.
          </note>
          <note>
            Det går inte an, herr talman, att osteoporospatienter tillåts
            drabbas av fraktur på fraktur utan att få vare sig diagnos eller
            behandling.
          </note>
          <note>
            Det går inte an att det på många håll inom sjukvården och omsorgen
            saknas tillräckliga kunskaper om osteoporos.
          </note>
          <note>
            Det går inte an att det inte finns tillräcklig tillgång till
            bentäthetsmätare.
          </note>
          <note>
            Det går inte an att det inte finns förebyggande verksamhet.
          </note>
          <note>
            Det går inte an att sjukvårdsansvariga är okunniga och aningslösa
            om det vårdbehov och de kostnader som följer med osteoporos. Det
            går inte an att de är okunniga om det faktum att vård- och omsorgsbehovet
            med nuvarande utveckling riskerar att explodera, i den mån det
            inte redan har gjort det.
          </note>
          <note>
            Det går inte an att möjligheterna att bromsa en sådan utveckling
            lämnas outnyttjade.
          </note>
          <note>
            Första steget är att skaffa en gemensam kunskapsbas och en samlad
            bild av situationen i Sverige. Därför har vi motionärer föreslagit
            en kartläggning av pågående forskning, av hur osteoporos och risken
            för frakturer uppmärksammas och behandlas inom vården, förekomsten
            av bentäthetsmätare, patienternas situation, kunskaperna inom
            vården och vårdutbildningarna och kunskaperna hos allmänheten.
            Likaså behövs en ekonomisk analys av samtliga kostnader.
          </note>
          <note>
            Först tyckte jag att det var litet underligt att utskottet hade
            valt att behandla motionen i betänkandet om prioriteringar i vården.
            Motionen har i det här skedet ett annat syfte. Men detta är givetvis
            en fråga som borde ha hög prioritet. Alldeles stilla har det inte
            heller stått. Som utskottet skriver har Läkemedelsverket i samarbete
            med sin norska motsvarighet alldeles nyligen utfärdat rekommendationer
            för behandlingen av osteoporos. Det är ett framsteg som emellertid
            täcker endast en del av behovet. Ändå tar jag det tillsammans
            med den aktivitet som bedrivs inom EU
          </note>
          <note>
            som ett tecken på att medvetandet om osteoporos har börjat vakna.
          </note>
          <note>
            Osteoporos kostar. Enbart sjukvårdskostnaderna för höftledsfrakturerna
            beräknas uppgå till mer än 2,5
          </note>
          <note>
            miljarder kronor per år. Vad de totala kostnaderna för sjukvård,
            rehabilitering, omsorg, sjukpenning och förtidspensioner går på
            vet ingen. Det är emellertid inte svårt att inse att det handlar
            om betydande belopp. Det är inte heller svårt att inse att tidiga
            insatser innebär god ekonomi för alla, alltifrån den enskilda
            patienten till sjukvårdshuvudmännen. Lägg därtill minskat lidande
            och ökad livskvalitet. Dragkampen om krympande resurser borde
            börja just här - med att man gör vad som kan göras för att människor
            så länge som möjligt skall slippa bli patienter, slippa bli beroende
            av vård och andras omsorg och slippa återkomma som patienter.
          </note>
          <note>
            Givetvis hade jag gärna sett ett tillkännagivande till regeringen
            om vikten av att genomföra den kartläggning vi begär, men jag
            tolkar ändå utskottets skrivning som att riksdagsmajoriteten har
            en positiv inställning och förväntar sig detsamma från regeringen.
            Med det, herr talman, låter jag mig tills vidare nöja.
          </note>
          <note type="speaker">
            Anf. 197 BO NILSSON (s):
          </note>
          <note>
            Herr talman! I fjol, när vi behandlade min motion om bättre epilepsivård,
            svarade utskottet egentligen inte alls. Utskottet uttryckte att
            man hade förståelse för problemet och mer i den stilen.
          </note>
          <note>
            I år, 1997, har följande hänt. De tre utredningar som Gertrud
            Sigurdsen initierade pekade på de tre områden som jag själv har
            tagit upp i flera års motioner.
          </note>
          <note>
            För det första är epilepsivården i vårt land ordentligt underdimensionerad.
          </note>
          <note>
            För det andra behöver framför allt barn med epilepsi bättre vård:
            diagnostisering, specialistbedömning och prövning om aktiva åtgärder,
            t.ex. operation, är möjliga. Operationer ger för övrigt mycket
            bra resultat inte minst på barn.
          </note>
          <note>
            För det tredje saknas det neurologer med specialistkompetens.
            För närvarande saknas 13 stycken.
          </note>
          <note>
            Lediga platser har utannonserats. Det gäller inte minst i de
            norra delarna av vårt land. Landet behöver faktiskt fler neurologer,
            och personer med neurologiska sjukdomar behöver och kan kräva
            en bättre vård än de får i dag.
          </note>
          <note>
            Nu har Socialstyrelsen, som man tidigare har åberopat, behandlat
            dessa tre utredningar om epilepsivården och kommit fram till följande
            häpnadsväckande slutsatser: "På grund av begränsningen i vår kapacitet
            har vi för närvarande ej möjlighet att ta upp epilepsi liksom
            flera andra angelägna sjukdomsgrupper till behandling". Man fortsätter:
            "Vi vill ta kontakt när epilepsisjukvården blir aktuell".
          </note>
          <note>
            Man tar sig för pannan.
          </note>
          <note>
            I ett av de senare numren av tidningen Landstingsvärlden skriver
            docenten i neurologi Kristina
          </note>
          <note>
            Malmgren följande: "Operation skulle kunna hjälpa flera". Hon
            fortsätter: "Det är viktigt att operera tidigt för att minska
            risken för skador som orsakas av sjukdomen. Dessutom hinner förhoppningsvis
            inte en negativ självbild utvecklas hos den sjuke".
          </note>
          <note>
            Trots detta går det i snitt 15 år från sjukdomsdebut till operation.
            15 år! Tala om köer och väntetider! Nu verkar det dessutom dessvärre
            som att antalet operationer minskar ytterligare.
          </note>
          <note>
            Min motion har i år kommit att behandlas tillsammans med prioriteringsfrågor.
            Någon har sagt att detta är en fördel. Jag med min tydligen dåliga
            kunskap om sådana frågor förstår inte fördelen med att motionen
            behandlas just när det gäller prioriteringar.
          </note>
          <note>
            Det finns inte ett ord om epilepsi i utskottets utlåtande, inte
            ett ord om vad som kan göras, inte ett ord om att den analys som
            har gjorts i de tre utredningarna är riktig och att åtgärder borde
            vidtas och inte ett positivt ord om att utredningarna måste följas
            av en bättre vård för personer, inte minst barn, med epilepsi.
          </note>
          <note>
            Nu måste jag ställa ett par frågor till utskottets talesman -
            om det uttrycket tillåts - Ingrid Andersson.
          </note>
          <note>
            Det finns utredningar med slutsatser om klara brister i vården.
            Riksdagen och socialutskottet vill eller kan inte göra någonting.
            Socialstyrelsen har inte tid. Vi har uppvaktat Landstingsförbundet
            med krav om ett vårdprogram för personer med epilepsi, men ingenting
            händer. Jerzy Einhorn, som var ordförande i
          </note>
          <note>
            Prioriteringsutredningen, sade för några år sedan: Jag tror att
            det är viktigt att vi återkommer till frågan vid lämpliga tidpunkter.
          </note>
          <note>
            Jag har, som sagt, ett par frågor till Ingrid Andersson. Jag
            vädjar om svar på dem.
          </note>
          <note>
            När är det lämplig tid att ta upp frågan om epilepsivården? Anser
            utskottet att det är lämpligt med ett vårdprogram också för de
            100 000 svenskar som har drabbats av epilepsi i någon form?
          </note>
          <note type="speaker">
            Anf. 198 INGRID ANDERSSON (s) replik:
          </note>
          <note>
            Herr talman! Vi känner väl till Bo Nilssons stora engagemang
            när det gäller den här sjukdomen. Jag respekterar det mycket.
            Vi lyssnar på honom, och vi läser motionerna och försöker besvara
            dem på bästa sätt.
          </note>
          <note>
            Men på riksdagens nivå kan vi inte gå in och tala om hur sjukvården
            skall organiseras och hur patientgrupper skall prioriteras. Vi
            har nämligen inte hela bilden framför oss. Det skulle bli väldigt
            konstigt om vi skulle uttala oss på grundval av olika motioner
            när det gäller enskilda sjukdomar. Vi får väldigt många motioner
            som handlar om enskilda sjukdomar. Dem kommer vi att behandla
            i ett särskilt betänkande.
          </note>
          <note>
            Vi har valt att behandla den här motionen om epilepsi i det här
            betänkandet, som handlar om prioriteringar i vården. Vi tycker
            att det passar väldigt bra.
          </note>
          <note>
            Om Bo Nilsson läser utredningen, propositionen och vårt betänkande
            ser han att det framgår klart att svåra kroniska sjukdomar, med
            de etiska principer som skall vara vägledande ute i vården, kommer
            att hamna högst på listan. Det handlar om att dessa etiska principer
            skall få genomslag. Lagarna som stöder det här träder ju i kraft
            den 1 juli, och den uppföljning som skall göras kan också vara
            bra. Då kommer man att se om dessa prioriteringar görs. Om de
            görs borde också epilepsisjukdomen få en mera framskjuten plats,
            men jag vill gärna tillägga att det också handlar om resurser.
          </note>
          <note type="speaker">
            Anf. 199 BO NILSSON (s) replik:
          </note>
          <note>
            Herr talman! Jag hade inte i min vildaste fantasi trott att min
            motion skulle räcka för att övertyga socialutskottet eller riksdagen.
            Jag hade trott och hoppats på att de tre utredningar som socialministern
            har initierat och som nu föreligger skulle kunna vara ett argument
            för att man äntligen skulle göra någonting åt det här besvärliga
            sjukdomstillståndet.
          </note>
          <note>
            I socialutskottets betänkande finns inte ordet epilepsi nämnt
            mer än i fråga om min motion. Jag beklagar det, och jag lovar
            än en gång, herr talman, att jag skall återkomma i den här frågan.
            Jag ger mig icke.
          </note>
          <note type="speaker">
            Anf. 200 INGRID ANDERSSON (s) replik:
          </note>
          <note>
            Herr talman! Vi välkomnar gärna flera motioner i ämnet. Men jag
            tror inte att det skulle ha givit några större framgångar om vi
            hade nämnt ordet epilepsi.
          </note>
          <note>
            Det handlar inte om det.
          </note>
          <note>
            Det gäller att läsa alla de positiva meningar som är svaret på
            motionen. Där är ordet epilepsi skrivet flera gånger. Det fattas
            inte i betänkandet. Men jag vill gärna påminna om att det handlar
            om resurser. Jag har förhoppningar om att vi skall få mera resurser
            till vården, och jag tror också att det som Bo Nilsson talade
            om, nämligen vårdprogram, är en framkomlig väg. Och det finns
            ju ökade kunskaper som grund för att man skall kunna göra vårdprogram.
            Det tycker jag är viktigt att jobba vidare med.
          </note>
          <note type="speaker">
            Anf. 201 LENA SANDLIN (s):
          </note>
          <note>
            Herr talman! Jag har inget annat yrkande än utskottsmajoriteten,
            men jag vill ändå ta tillfället i akt att göra riksdagen uppmärksam
            på några frågeställningar som rör den motion som jag, tillsammans
            med fyra andra unga socialdemokratiska kvinnor, väckte tidigt
            i våras.
          </note>
          <note>
            Sjukvårdsdebatten har i alla tider varit fokuserad på sjukdomar
            som i första hand har berört eller drabbat män. Därför är det
            mycket glädjande att det i
          </note>
          <note>
            Sverige har tagits initiativ till den största forskningsinsatsen
            någonsin i världen kring kvinnors hälsa.
          </note>
          <note>
            En av de vanligaste kvinnosjukdomarna i Sverige är osteoporos
            - eller benskörhet, som den också kallas. Det är om denna som
            jag och de övriga fyra har motionerat.
          </note>
          <note>
            Varje år drabbas 70 000 svenskar, mestadels kvinnor, av frakturer
            beroende på benskörhet. Till detta faktum kommer att svenska kvinnor
            drabbas oftare än andra kvinnor runt om i världen. I dag vet vi
            att varannan kvinna kommer att drabbas av frakturer till följd
            av benskörhet innan hon fyller 50 år.
          </note>
          <note>
            Den moderna livsstilen med färre jobb som kräver fysisk aktivitet,
            ökad rökning bland kvinnor och dåliga kostvanor har lett till
            att problemet med benskörhet har ökat dramatiskt.
          </note>
          <note>
            Med hjälp av förebyggande rådgivning och andra folkhälsoinsatser
            kan antalet kvinnor som drabbas av benskörhet minskas drastiskt.
            Detta skulle spara stora summor för samhället på sikt och givetvis
            minska många människors lidande.
          </note>
          <note>
            Enligt professor Bengt Jönssons beräkningar kostar benskörheten
            samhället ca 2,5 miljarder kronor per år. En enda höftledsoperation
            mindre innebär att landstingen, som redan i dag har en ansträngd
            ekonomi, sparar 150 000 kr. I Sverige görs årligen
          </note>
          <note>
            18 000 höftledsoperationer. Det handlar alltså om 3
          </note>
          <note>
            miljarder kronor per år endast för den här typen av benskörhetsfrakturer.
          </note>
          <note>
            Herr talman! Benskörhet är en vanlig sjukdom, men den är särskilt
            otäck på det sättet att den ofta inte upptäcks och behandlas.
            Många kvinnor har brutit benen åtskilliga gånger innan de ens
            har blivit erbjudna en utredning om osteoporos. Kunskapen hos
            allmänheten om sjukdomen är dålig. Den måste förbättras om vi
            vill bryta den negativa trend som har funnits i över 30 år. Många
            äldre kvinnor med tydliga tecken på sjukdomen vet inte ens om
            att de bör uppsöka vård.
          </note>
          <note>
            Insatser kan göras för att begränsa sjukdomens skadeverkningar
            när den väl har uppstått. Hela tiden kommer det fram ny och bättre
            medicin, men det är hos de unga kvinnorna som den verkliga insatsen
            bör göras. Det behövs t.ex. hälsoupplysning, med början i skolan.
            Unga kvinnor som röker, bantar och lever ett stillasittande liv
            under tonåren kan få betala ett mycket högt pris när de blir äldre.
          </note>
          <note>
            Herr talman! Att förebygga, diagnostisera och behandla osteoporos
            ger stora vinster för patienten, de anhöriga, de som slipper bli
            patienter men också för sjukvården, kommunerna och socialförsäkringssystemet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 16 april.)
          </note>
          <note>
            15 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1996/97:81 Mervärdesskatt - Beskattningsland för telekommunikationstjänster,
            m.m.
          </note>
          <note>
            16 § Anmälan om interpellationer
          </note>
          <note>
            Anmäldes att följande interpellationer framställts den 8 april
          </note>
          <note>
            1996/97:262 av Ragnhild Pohanka (mp) till miljöministern
          </note>
          <note>
            Skjutfält i Gravberget
          </note>
          <note>
            1996/97:263 av Ragnhild Pohanka (mp) till socialministern
          </note>
          <note>
            Homeopati
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 15 april.
          </note>
          <note>
            17 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
            den 9 april
          </note>
          <note>
            1996/97:439 av Carina Hägg (s) till statsrådet Ulrica
          </note>
          <note>
            Messing
          </note>
          <note>
            Könsfördelning i bolag
          </note>
          <note>
            1996/97:440 av Carina Hägg (s) till utrikesministern
          </note>
          <note>
            Förbud mot trampminor
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 15 april.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit den
            9 april
          </note>
          <note>
            1996/97:409 av Lena Klevenås (s) till statsrådet
          </note>
          <note>
            Pierre Schori
          </note>
          <note>
            Lomékonventionen
          </note>
          <note>
            1996/97:414 av Elisa Abascal Reyes (mp) till utbildningsministern
          </note>
          <note>
            Kloning
          </note>
          <note>
            1996/97:417 av Tanja Linderborg (v) till utbildningsministern
          </note>
          <note>
            Avgifter på utbildningskataloger
          </note>
          <note>
            1996/97:422 av Lena Klevenås (s) till statsrådet Leif
          </note>
          <note>
            Pagrotsky
          </note>
          <note>
            Uruguayrundans utfästelser till de fattigaste länderna
          </note>
          <note>
            1996/97:424 av Lena Klevenås (s) till jordbruksministern
          </note>
          <note>
            Tillgängligheten på frukt och grönsaker
          </note>
          <note>
            1996/97:426 av Carina Hägg (s) till utrikesministern
          </note>
          <note>
            EU:s sanktioner mot Burma
          </note>
          <note>
            1996/97:427 av Carina Hägg (s) till försvarsministern
          </note>
          <note>
            Jehovas vittnens befrielse från totalförsvaret
          </note>
          <note>
            1996/97:430 av Margareta E Nordenvall (m) till utbildningsministern
          </note>
          <note>
            Studiemedel
          </note>
          <note>
            1996/97:431 av Margareta E Nordenvall (m) till statsministern
          </note>
          <note>
            Samarbete för ökad tillväxt
          </note>
          <note>
            1996/97:433 av Susanne Eberstein (s) till justitieministern
          </note>
          <note>
            Lagstiftningen om adoptioner
          </note>
          <note>
            1996/97:434 av Eva Goës (mp) till utrikesministern
          </note>
          <note>
            Transmigrationen i Indonesien
          </note>
          <note>
            1996/97:436 av Björn Ericson (s) till statsrådet Ylva
          </note>
          <note>
            Johansson
          </note>
          <note>
            Godkännande av kompletterande skolor
          </note>
          <note>
            1996/97:437 av Carina Hägg (s) till socialministern
          </note>
          <note>
            Åtgärder vid kvinnomisshandel
          </note>
          <note>
            1996/97:438 av Margitta Edgren (fp) till arbetsmarknadsministern
          </note>
          <note>
            Studerande med a-kassa
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 15 april.
          </note>
          <note>
            19 § Kammaren åtskildes kl. 22.09.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 2 § anf. 25 (delvis), av andre vice talmannen därefter
            t.o.m.4 § anf. 63
          </note>
          <note>
            (delvis), av tredje vice talmannen därefter t.o.m. 5 § anf. 96
          </note>
          <note>
            (delvis), av förste vice talmannen därefter t.o.m. 6 § anf. 122
          </note>
          <note>
            (delvis), av andre vice talmannen därefter t.o.m. voteringen
            kl. 17.13, av förste vice talmannen därefter till ajourneringen
            kl. 17.55, av tredje vice talmannen därefter t.o.m. 13 § anf.
            187
          </note>
          <note>
            (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
