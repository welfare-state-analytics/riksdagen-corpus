<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--118</head>
          <docDate when="1997-06-11 00:00:00">1997-06-11 00:00:00</docDate>
        </div>
      </front>
      <body>
        <div>
          <note>
            19.00 - 00.54
          </note>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 5 juni.
          </note>
          <note>
            2 § Avsägelse
          </note>
          <note>
            Tredje vice talmannen meddelade att Håkan
          </note>
          <note>
            Holmberg (fp) avsagt sig uppdraget som riksdagsledamot fr.o.m.
            den 16 september 1997.
          </note>
          <note>
            Kammaren biföll denna avsägelse.
          </note>
          <note>
            3 § Beslut om att inleda 1996/97 års riksmöte
          </note>
          <note>
            Tredje vice talmannen föreslog, sedan talmanskonferensen ställts
            sig bakom den utdelade planen för kammarens sammanträden under
            hösten, att riksmötet
          </note>
          <note>
            1997/98 skulle inledas tisdagen den 16 september
          </note>
          <note>
            1997.
          </note>
          <note>
            Kammaren biföll detta förslag.
          </note>
          <note>
            4 § Meddelande om kammarkansliets öppettider under sommaren
          </note>
          <note>
            Tredje vice talmannen meddelade att under tiden den 30 juni-15
            augusti skulle kammarkansliet ha öppet kl. 10.00-12.00 och kl.
            13.00-15.00.
          </note>
          <note>
            5 § Hänvisning av ärenden till utskott och beslut om förlängd
            motionstid
          </note>
          <note>
            Föredrogs och hänvisades
          </note>
          <note>
            Skrivelse
          </note>
          <note>
            1996/97:171 till justitieutskottet
          </note>
          <note>
            Förslag
          </note>
          <note>
            1996/97:RFK2 till konstitutionsutskottet
          </note>
          <note>
            Kammaren biföll talmannens förslag att motionstiden för ovanstående
            ärenden med hänsyn till sommaruppehållet skulle förlängas till
            fredagen den 19
          </note>
          <note>
            september.
          </note>
          <note>
            6 § Riktlinjer för den ekonomiska politiken, utgiftstak, ändrade
            anslag för budgetåret 1997
          </note>
          <note>
            m.m.
          </note>
          <note>
            Föredrogs
          </note>
          <note>
            Finansutskottets betänkande 1996/97:FiU20
          </note>
          <note>
            Riktlinjer för den ekonomiska politiken, utgiftstak, ändrade
            anslag för budgetåret 1997 m.m. (prop.
          </note>
          <note>
            1996/97:150 delvis)
          </note>
          <note type="speaker">
            Anf. 1 BO LUNDGREN (m):
          </note>
          <note>
            Herr talman! För på dagen ett år sedan diskuterades den ekonomiska
            politiken i riksdagens kammare.
          </note>
          <note>
            Det skedde mot bakgrund av att sysselsättningen hade minskat
            och arbetslösheten hade ökat kraftigt från en redan hög nivå.
            Vi moderater hade då fått till stånd en extra riksdagssession
            i juli, eftersom regeringen inte hade lagt fram sin aviserade
            proposition om aviserade åtgärder mot arbetslösheten. De många
            förslag om bättre förutsättningar för nya riktiga jobb som vi
            lade fram avvisades av socialdemokraterna och Centerpartiet.
          </note>
          <note>
            Debatten förra sommaren präglades av stora ord och löften från
            bl.a. Erik Åsbrink: Steg för steg skall vi nedbringa arbetslösheten,
            både den öppna och den totala.
          </note>
          <note>
            Nu står vi i riksdagens kammare igen och diskuterar den ekonomiska
            politiken och läget i Sverige.
          </note>
          <note>
            Arbetslösheten har ökat ännu mer, både den öppna och den totala.
            Antalet sysselsatta har minskat med
          </note>
          <note>
            50 000 personer. Sammantaget är det uppemot
          </note>
          <note>
            600 000 människor som vill och kan arbeta i stället för att gå
            arbetslösa. Enligt regeringens egen vårproposition kommer det
            vara nästan lika många arbetslösa år 2000.
          </note>
          <note>
            Regeringens totala misslyckande när det gäller arbetslösheten
            drabbar värst dem som blir och förblir arbetslösa. De får sämre
            ekonomi och får sannolikt en bristande självkänsla. Det kan ofta
            uppstå sociala problem. Det kan nog vara svårt för många av oss
            att föreställa sig vad arbetslösheten och oron inför framtiden
            faktiskt innebär för en människa som väntar dag efter dag, månad
            efter månad på ett jobb och som samtidigt ser hur regeringen misslyckas
            då tvärtom fler och fler hamnar i arbetslöshetens gissel.
          </note>
          <note>
            Dessutom undermineras grunden för välstånd och trygghet. Det
            är genom arbete som välstånd skapas.
          </note>
          <note>
            Det är genom arbete de resurser skapas som finansierar vård och
            omsorg, undervisning, brottsbekämpning
          </note>
          <note>
            - för att ta några viktiga gemensamma uppgifter.
          </note>
          <note>
            För någon dag sedan kunde vi se två vitt skilda reportage i TV:s
            nyhetsprogram som ger en bild av vad som faktiskt håller på att
            hända i Sverige.
          </note>
          <note>
            Det ena inslaget gällde en ny metod för att behandla äggstockscancer,
            som förbättrade resultatet väsentligt, men det var en metod som
            också var mycket dyrbar. Det som diskuterades i nyhetsinslaget
            var frågan: Har vi egentligen råd att tillämpa den metoden i Sverige?
            Har vi råd att tillämpa en metod som gör att fler kan botas? Detta
            är en följd av att ekonomin går sämre och att arbetslösheten är
            så stor.
          </note>
          <note>
            Det andra inslaget var ett reportage som presenterade Saabs nya
            bilmodell, 9-5. Man sade att denna bil kommer att köpas av många
            barnfamiljer, men inte i
          </note>
          <note>
            Sverige. Den nya bilmodellen som tillverkas i Sverige och som
            förhoppningsvis kan tillföra Sverige något positivt har vi svenskar
            inte råd att köpa. Vi har också en gammal bilpark som förnyas
            långsamt.
          </note>
          <note>
            Detta var två ögonblicksbilder av vad som händer med den politik
            som nu förs. Sakta, men tyvärr säkert, håller Sveriges välstånd
            och trygghet på att urholkas.
          </note>
          <note>
            Enligt beräkningar av Riksbanken innebär 1 % arbetslöshet att
            också den samlade produktionen blir
          </note>
          <note>
            1 % lägre. Den arbetslöshet som vi i dag har i Sverige leder
            till att vi förlorar ca 200 miljoner kronor årligen, vilket motsvarar
            50 000 kr per svenskt hushåll. Nu är det väl ingen som tror att
            vi kommer ned till noll -
          </note>
          <note>
            den möjligheten är ju inte särskilt stor, men om den totala arbetslösheten
            skulle kunna halveras innebär detta standardförbättringar för
            Sveriges hushåll med ca 25 000 kr i genomsnitt - svindlande summor,
            inte minst för dem som lever på marginalen.
          </note>
          <note>
            Detta är det pris i ekonomiska termer som vi får betala för en
            ekonomi som växer för långsamt och som fastnat i massarbetslöshet.
            Det märks för de enskilda hushållen därför att skatterna ju är
            väsentligt högre än vad de annars skulle vara med en bättre utveckling
            med färre arbetslösa, med mindre kostnader för socialbidrag och
            a-kassa. Då skulle skatterna kunna vara väsentligt lägre än vad
            de faktiskt är.
          </note>
          <note>
            Vanliga hushåll snärjs åt. Det är någonting grundläggande fel
            när ett beslut om att flytta utbetalningsdagen för barnbidrag
            innebär att en hel del hushåll måste söka socialbidrag för att
            klara ekonomin.
          </note>
          <note>
            Då är marginalerna för små. Då går det inte att leva på sin egen
            lön.
          </note>
          <note>
            Dessutom urholkar de kraftiga välståndsförlusterna till följd
            av arbetslösheten basen för sjukvård, äldreomsorg och undervisning,
            basen för att ge det stöd som vi behöver ge till människor som
            inte kan arbeta, t.ex. handikappade och pensionärer som får väsentligt
            sämre förutsättningar.
          </note>
          <note>
            Den situation som vi står inför har tyvärr varit möjlig att förutse.
            Det är ju ganska tragiskt egentligen. Man kunde förutse att de
            kraftiga skattehöjningarna på arbete och investeringar skulle
            ge just dessa effekter. De återregleringar som genomfördes tillsammans
            med skattehöjningarna har kvävt de förbättringar som vi såg 1994.
          </note>
          <note>
            Men har då socialdemokraterna och dess stödparti
          </note>
          <note>
            Centern lärt någonting av utvecklingen? Nej, den politik som
            presenterats och som man avser att fortsätta att driva präglas
            i stället av trefaldig avveckling.
          </note>
          <note>
            I riksdagen i går diskuterades den ena avvecklingen, nämligen
            avvecklingen av kärnkraft. Den svenska trygga kärnkraften skall
            avvecklas i förtid. Det urholkar trovärdigheten för vår ekonomi,
            både i Sverige och internationellt. Den leder till högre elpriser
            och till att hushåll måste avveckla direktverkande el till stora
            kostnader. Det innebär att vi måste betala i storleksordningen
            20 miljarder kronor - eller 5 000 kr i genomsnitt per hushåll
            - för nöjet för regeringen och
          </note>
          <note>
            Centerpartiet att stänga av två reaktorer i Barsebäck.
          </note>
          <note>
            Om det nu är så att vi disponerar dessa 20 miljarder kronor,
            kan de göra betydligt större nytta på andra sätt än att stänga
            av fungerande och säker kärnkraft av politiskt taktiska skäl.
          </note>
          <note>
            Den andra punkten där man föreslår en avveckling gäller arbetskraft.
            Att avveckla arbetskraft i förtid genom Kalmarmodeller och annat
            som föreslås i den proposition vi nu behandlar och i andra sammanhang
            innebär naturligtvis att vi arbetar mindre, och välstånd och trygghet
            skapas ju just av arbete. Det är ju fel metod. Man har gett upp
            kampen för att skapa förutsättningar för nya jobb. Nu skall man
            dölja den stora arbetslösheten. Det är regeringens och Centerns
            linje.
          </note>
          <note>
            Den tredje punkten när det gäller avveckling är att man egentligen
            avsäger sig möjligheterna att på ett konstruktivt sätt delta i
            det europasamarbete som växer fram, till högre kostnader för oss
            alla. Man vill inte delta i det europeiska valutasamarbetet. Det
            leder till högre räntor. Det är alla överens om. Man kan diskutera
            hur mycket högre de blir, men att de blir högre är givet. Det
            försämrar förutsättningarna för hushåll, för företagande och motsvarande.
          </note>
          <note>
            Denna trefaldiga avvecklingspolitik kombineras med att man fortsätter
            att höja skatter. Energiskatterna höjs i år, skatten på arbetsinkomster
            höjs i år. Mest drabbas låg- och medelinkomsttagare när egenavgiften
            höjs med ytterligare 1 %.
          </note>
          <note>
            Herr talman! Mot denna misslyckade avvecklingspolitik ställer
            vi moderater en politik som bygger på människornas vilja och förmåga
            till arbete, företagande och förkovran. Vi ser tre huvuduppgifter
            för politiken.
          </note>
          <note>
            Den första är att skapa de verkliga förutsättningar som behövs
            för att få Sverige i arbete.
          </note>
          <note>
            Den andra huvuduppgiften är att se till att människor normalt
            kan leva på sin egen lön efter skatt.
          </note>
          <note>
            Den tredje är att hävda det grundläggande sociala ansvar som
            vi har för de människor som behöver stöd och hjälp.
          </note>
          <note>
            Den första uppgiften kräver åtgärder på flera områden. De beskrivs
            i stor utsträckning i reservation 4
          </note>
          <note>
            till det betänkande som vi diskuterar i dag. Bland dem finns
            lindrad beskattning av arbete och investeringar i företagen med
            särskild inriktning på den privata tjänstesektorn. Det finns ju
            underlag - en utredning som jag, när jag satt i regeringen, lät
            ta fram och en utredning som nu har genomförts av Dan Andersson
            -
          </note>
          <note>
            som pekar på vad som skulle kunna åstadkommas om man faktiskt
            gjorde insatser omedelbart för att förbättra förutsättningarna
            för den privata tjänstesektorn. Det är tusentals och åter tusentals
            jobb som nu förvägras de människor som är arbetslösa.
          </note>
          <note>
            Men det gäller också frågorna om den totala beskattningen av
            arbete och dubbelbeskattningen av investeringar. Det gäller också
            sjuklöneperioden, som bör halveras. Förlängningen av sjuklöneperioden
            har ju bidragit till det sämre företagsklimat som vi har i
          </note>
          <note>
            Sverige. Det gäller vidare att skapa en flexibel arbetsmarknad,
            att se till att arbetsmarknadsreglerna inte hindrar anställningar
            utan tvärtom främjar anställningar. Det gäller att regeringen
            tar ansvar för det som den måste ta ansvar för när det gäller
            lönebildningen. Det är i huvudsak en fråga för arbetsmarknadens
            parter, men ramarna dras i stor utsträckning upp i denna kammare.
            Om man inte är beredd att fundera på förändringar av konfliktregler
            och motsvarande för att få en bättre balans, då får vi heller
            ingen fungerande lönebildning. Då slås också jobb ut, då kommer
            jobb inte till stånd.
          </note>
          <note>
            Vi måste prioritera den kvalitativa uppbyggnaden av kunskaperna
            och inte bara se utbildningen som ett instrument för att försöka
            minska antalet arbetslösa i arbetslöshetsstatistiken. Vi måste
            se till att trygga energiförsörjningen och inte sätta i tvivelsmål
            att vi kan klara en långsiktigt trygg energiförsörjning till bra
            och låga priser. Vi måste minska krånglet för företag.
          </note>
          <note>
            Det krävs kort sagt en katalog av åtgärder på olika områden,
            alla i syfte att förbättra förutsättningarna för arbete och företag.
            Utan ett gott företagarklimat klarar vi inte uppgiften att eliminera
            massarbetslösheten.
          </note>
          <note>
            För att det skall bli möjligt att leva på sin lön, för att övergå
            till den andra huvuduppgiften, krävs det att vi genomför rejäla
            och kraftiga skattesänkningar för vanliga hushåll, naturligtvis
            inriktade på att sänka skatten på arbetsinkomster. Sänkt skatt
            på arbete underlättar ju också möjligheterna att skapa förutsättningar
            för de nya jobben.
          </note>
          <note>
            Det gäller egenavgifterna, som vi menar bör sänkas med sex procentenheter
            över den kommande treårsperioden. Det gynnar framför allt låg-
            och medelinkomsttagare relativt sett mest. Det gäller att staten
            tar över kostnader från kommunsektorn, som innebär att kommunalskatten
            kan sänkas med 3 kr under den kommande treårsperioden - en mycket
            kraftig skattesänkning framför allt för låg- och medelinkomsttagare.
            Vidare handlar det om att förbättra situationen för barnfamiljer.
            Som vi ju vet är det särskilt familjer med flera barn som drabbas
            hårt av den situation vi befinner oss i och lever nära socialbidragsgränsen.
            Därför vill vi vid sidan av dagens barnbidrag i den kommunala
            beskattningen införa ett grundavdrag på 10 000 kr per barn. Vi
            menar också att boendebeskattningen måste lindras. Fastighetsskatten
            måste sänkas för både dem som bor i hyresrätt och i bostadsrätt
            och för dem som har ett eget småhus.
          </note>
          <note>
            Fastighetsskatten slår snett och den slår hårt. Den drabbar alla.
          </note>
          <note>
            Med dessa skattesänkningar, som är fullt finansierade i vårt
            budgetalternativ, och de skattesänkningar som kan bli möjliga
            i den takt arbetslösheten minskar och belastningen på det offentliga
            minskar och produktionen ökar, blir det möjligt för den enskilde
            att få kontroll över sin egen ekonomi. Däri ligger den egentliga
            tryggheten.
          </note>
          <note>
            Men till detta måste ju komma ett ansvar för oss alla för den
            som faktiskt råkar ut för något som man inte klarar själv. Då
            är det ju viktigt att se till att besparingar som genomförs på
            utgiftssidan slår rätt. För oss har det varit viktigt att se till
            att besparingarna när det gäller transfereringar påverkar de människor
            som också får sänkt skatt, så att de själva kan påverka sin situation
            och får ett utrymme att täcka den ökade kostnad som följer av
            exempelvis en andra karensdag, som ju påverkar den som faktiskt
            arbetar. Men samtidigt måste vi avstå från att göra besparingar
            på de människor som drabbas hårt och som inte kan klara sig själva.
            Vi har avvisat Socialdemokraternas och
          </note>
          <note>
            Centerns besparingar på de handikappade, besparingar vad gäller
            änkepensionerna och tankarna på att också försämra för dem har
            barnpension. Vi avvisar det.
          </note>
          <note>
            Det är viktigt att vi i den kommunala verksamheten prioriterar
            kärnuppgifterna, att vi skapar bra utgångspunkter för sjukvård,
            äldreomsorg och undervisning. Vi ser hur köerna i sjukvården börjar
            öka igen efter det att den borgerliga vårdgarantin avskaffades.
            Människor är oroliga för sin äldreomsorg och människor är oroliga
            för undervisningen. Vi ser att rättstryggheten håller på att undermineras.
            I alla dessa avseenden måste vi garantera bra kvalitet helt igenom.
          </note>
          <note>
            Därför måste dessa uppgifter prioriteras.
          </note>
          <note>
            Herr talman! Dessa tre huvuduppgifter, att se till att Sverige
            åter blir ett land i arbete, att man skall kunna leva på sin lön
            och att det sociala ansvaret hävdas, är vad som ligger till grund
            för den alternativa politik som gör att Sverige kan bättre. Den
            politiska inriktningen redovisas i reservationerna 1 och 4, som
            jag yrkar bifall till liksom också reservationerna 11
          </note>
          <note>
            och 14.
          </note>
          <note type="speaker">
            Anf. 2 ANNE WIBBLE (fp):
          </note>
          <note>
            Herr talman! Jobb, vård och skola - det är de frågor som Folkpartiet
            ser som allra viktigast. Det är de frågor som allra mest berör
            många människors vardag. Det är tyvärr också de områden där regeringens
            misslyckande är som tydligast.
          </note>
          <note>
            Sverige har i dag blivit ett kösamhälle. Det är köer till jobben
            och köer till vården. Många barn går ut skolan utan tillräckliga
            kunskaper.
          </note>
          <note>
            I går kväll åkte jag taxi hem från ett möte. Taxichauffören berättade
            att han har en dotter som är arbetslös. Han var precis som alla
            andra föräldrar väldigt orolig för detta. Han var orolig för att
            dotterns självförtroende skulle brytas ned när hon söker jobb
            efter jobb och bara får höra: Nej, vi har inget. Du behövs inte.
            Det är redan tillsatt. Vi har ingenting för dig. Han var också
            orolig över hennes vanor, därför att arbetslösa ungdomar har ibland
            en tendens att sova på dagen och sedan gå ut med kompisar på natten.
          </note>
          <note>
            Det är naturligtvis lättare att hamna i riskabla miljöer och
            sällskap om man är ute på natten. Taxichauffören sade att Sverige
            är i dag inte ett välfärdssamhälle utan ett arbetslöshetssamhälle.
            Det är dåligt. Jag håller med honom. Det är tyvärr så, inte bara
            för den här taxikillens dotter utan också för väldigt många ungdomars
            föräldrar och släktingar som upplever de här problemen.
          </note>
          <note>
            Antalet jobb minskar i dag. Sysselsättningen nu är betydligt
            lägre än förra året, och 1996 var den lägre än 1995. Minskningen
            fortsätter alltså. Som ett litet minnesord till Per-Ola Eriksson
            kan jag säga att jämfört med maj för två år sedan, när samarbetet
            mellan
          </note>
          <note>
            Socialdemokraterna och Centern började, har antalet jobb minskat
            med mellan 110 000 och 120 000. Arbetslösheten stiger däremot.
            Den öppna arbetslösheten är nu den högsta på 23 år. Det är 23
            år sedan den öppna arbetslösheten var så hög som i dag. Om man
            vill kan man, utan jämförelser i övrigt, notera att i t.ex. USA
            är det sysselsättningen, antalet människor med jobb, som är den
            högsta på 23 år.
          </note>
          <note>
            När arbetskraften minskar och färre människor kan leva på sin
            lön, går det åt väldigt mycket pengar till a-kassa, socialbidrag
            och AMS-åtgärder av olika slag. Det betyder att vården, omsorgen
            och skolan blir svältfödda. Pengarna räcker helt enkelt inte till
            de, som jag tycker, allra viktigaste välfärdsuppgifterna.
          </note>
          <note>
            Kortsiktigt kan man klara det med mer statsbidrag.
          </note>
          <note>
            Det är bra att regeringen har insett det behovet. Men det är
            ändå bara en kortsiktig lösning. På längre sikt är välfärden helt
            beroende av att fler människor får arbete och blir skattebetalare
            i stället för bidragsmottagare. Därför är fler jobb nyckeln till
            minskad arbetslöshet, bättre välfärd, bättre vård och bättre skola.
          </note>
          <note>
            Då är frågan: Går det att få fram fler arbeten?
          </note>
          <note>
            Folkpartiets svar är ja, det går. Det går att lösa de här problemen
            om man bara vågar tro på framtiden, tro att det här går att lösa
            och jobba för att förverkliga det. Många fler människor måste
            få tillbaka sin framtidstro.
          </note>
          <note>
            Men det är svårt. Den ekonomiska debatten präglas ju av så många
            missförstånd som stämmer ned modet. Det allvarligaste missförståndet
            är just att så många tror att jobben har tagit slut. Därför vill
            jag beskriva några bilder från verkligheten. Jag har varit ute
            på företagsbesök. Det har säkert alla andra här också. I Katrineholm,
            statsministerns hemstad, besökte jag för några veckor sedan ett
            företag som hette
          </note>
          <note>
            Energipilot. Det växer så det knakar. Det går jättebra.
          </note>
          <note>
            Det anställer nya människor nästan varje vecka.
          </note>
          <note>
            I min hemkommun Täby har jag besökt två företag som likaså växer
            så det knakar. Big Image heter ett.
          </note>
          <note>
            Det skrevs om det i Dagens Industri härom dagen.
          </note>
          <note>
            Antalet anställda har på några år ökat från ungefär 30
          </note>
          <note>
            till drygt 40. I måndags var jag på ett annat företag, som heter
            Superoffice. De har ökat sin personalstyrka från 1 person till
            16 på tre år. Det finns väldigt många fler sådana företag. Det
            bevisar, tycker jag, att det går att få fram fler arbeten. Jobben
            har inte tagit slut.
          </note>
          <note>
            Det är faktiskt ganska intressant. Trots brister i företagsklimatet,
            trots skyhöga skatter, trots omfattande krångel och väldigt mycket
            annat konstigt, finns det ganska många företag som växer. Det
            finns ganska många företagare som satsar framåt. Tänk då så mycket
            bättre det skulle kunna gå om statsmakternas, regeringens, insatser
            och den ekonomiska politiken inriktades på att förstärka det som
            är bra och ta bort det som är dåligt. Då skulle ju summan kunna
            bli enormt mycket bättre.
          </note>
          <note>
            Problemet är ju att det finns för få lysande undantag som de
            jag har nämnt. De är tyvärr fortfarande undantag. De är inte regel.
            Antalet nya företag har tyvärr fortsatt att minska även i år.
            Därför vill vi i
          </note>
          <note>
            Folkpartiet ytterligare förbättra det som är bra. Vi vill förbättra
            förutsättningarna för initiativrika människor som driver företag.
            Det beskriver vi utförligt i vår partimotion och framför allt
            i de båda trepartireservationerna. Det handlar om sjuklön, värnskatt,
            dubbelbeskattning, förtida moms, arbetsgivaravgifter, krångel,
            energipolitik och allt sådant.
          </note>
          <note>
            Jag vill tillåta mig en liten fråga till finansministern. En
            av de dåliga saker som man faktiskt behöver ändra på, gäller det
            här med flykten från börsens A-
          </note>
          <note>
            lista på grund av höga skatter. Då vill jag veta, Erik
          </note>
          <note>
            Åsbrink: Tänker ni stoppa det genom att återinföra skatten på
            O- och OTC-listorna, de andra listorna, dvs. återinföra skatten
            på arbetande kapital? I så fall har ni inte förstått mycket.
          </note>
          <note>
            Det där med att jobben har tagit slut var det första missförståndet.
            Det är inte sant. Det andra missförståndet handlar om internationaliseringen.
            Det är fortfarande så att väldigt många människor i Sverige tror
            att vi kan göra litet som vi vill här hemma, utan att ta hänsyn
            till det som händer i omvärlden. Men det är också ganska många
            som vet att det är fel. Numera är ju nästan allting rörligt. Kapitalet
            rör sig blixtsnabbt. Företag kan ligga litet varstans. Människor
            blir också allt rörligare. Konkurrensen om investeringar och jobb
            blir väldigt mycket tuffare.
          </note>
          <note>
            Då duger det inte att som regeringen jämföra Sverige då med Sverige
            nu och säga: Hurra vad vi är bra
          </note>
          <note>
            - nu har vi blivit mycket bättre! Vad investerare gör, är ju
            att jämföra Sverige nu med andra länder nu. De bryr sig inte om
            ifall vi är bättre än för tio år sedan.
          </note>
          <note>
            Andra länder kanske har blivit dubbelt så bra som de var för
            tio år sedan.
          </note>
          <note>
            Många EMU-motståndare tror t.ex. att vi kan sätta räntorna litet
            som vi vill i Sverige, bara vi står utanför det här samarbetet.
            De glömmer verkligen att världen ser annorlunda ut nu än förr.
            Det här utanförskapet betyder att Sverige är väldigt mycket mer
            sårbart för olika händelser utomlands. Våra räntor är högre, och
            de svänger mer upp och ned. Vår krona är svagare, och den svajar
            mer upp och ned. Den är ett lättare byte för spekulanter. Den
            här osäkerheten om svenska räntor och om värdet på den svenska
            kronan, ger ett minus när utländska och svenska investerare funderar
            på var de skall förlägga sin verksamhet - precis som gårdagens
            energibeslut, för övrigt. Det ger också ett minus.
          </note>
          <note>
            Därför vill Folkpartiet att Sverige skall vara med från starten
            i valutasamarbetet. Det minskar osäkerheten. Det vänder ett minus
            till ett plus. Det ger oss också större politisk makt att påverka
            utvecklingen i
          </note>
          <note>
            Europa.
          </note>
          <note>
            Det tredje missförståndet, herr talman, handlar om konjunkturen.
            Många tror ju att bättre konjunktur är nyckeln till all framgång.
            Då kommer arbetslösheten att försvinna. Visst kan det hjälpa med
            bättre konjunktur, men det är ju långt ifrån tillräckligt. Sveriges
            problem är inte främst konjunkturella, utan de är strukturella,
            långsiktiga.
          </note>
          <note>
            Jag vill ta ett exempel på detta. Regeringen och
          </note>
          <note>
            Centern har ju satt upp som mål att den öppna arbetslösheten
            skall ned till 4 %. Riksbanken har satt upp som mål, och det gillar
            lyckligtvis också regeringen, att inflationen skall vara högst
            2 %. Samtidigt finns det ju, i olika texter från Finansdepartementet,
            OECD,
          </note>
          <note>
            Valutafonden och alla möjliga oberoende bedömare, gott om bevis
            för att den strukturella arbetslösheten är
          </note>
          <note>
            6-7 %. En del säger att den kanske är 8 %. Den strukturella arbetslösheten
            är ju nivån på arbetslösheten när priser och löner börjar stiga
            igen. Det innebär faktiskt att de där målen - 4 % respektive 2
            % - är oförenliga. Långt innan arbetslösheten har kommit ned till
            4 %, börjar priser och löner stiga igen, och då måste Riksbanken
            ingripa och bromsa.
          </note>
          <note>
            Det enda sätt som man kan förena de här målen på, är ju om man
            angriper den strukturella arbetslösheten, dvs. om man genomför
            reformer på arbetsmarknaden. Det är det som Tony Blair i New Labour
            kallar för avregleringar och "korståg för flexibel arbetsmarknad".
            Om Socialdemokraterna nu väljer att tolka det här med flexibel
            arbetsmarknad som enbart utbildningsinsatser, så menar jag att
            de väljer den omoderna linjen i det val som samme Blair kallar
          </note>
          <note>
            "modernisera eller dö." Folkpartiet föreslår reformer på arbetsmarknaden.
            De är beskrivna i våra motioner och reservationer.
          </note>
          <note>
            Den här övertron på konjunkturförbättringar finns också i alla
            de förord som ibland kommer från olika statsråd om att Sveriges
            problem löses om människor bara börjar köpa mer. Minskat sparande
            och mer inköp skulle få hjulen att snurra. Då skulle fler jobb
            skapas. Det är en väldigt kortsiktig lösning. Sparandet ger ju
            pengar som behövs för att små företag skall kunna få pengar till
            sina investeringar. Små företag kan ju inte ge sig ut på den internationella
            marknaden och låna pengar. De är inte kända där. De här hänvisade
            till den svenska lånemarknaden, och då behövs det svenskt sparande.
            Genom att beskriva problemet felaktigt, skapar man en felaktig
            lösning.
          </note>
          <note>
            Problemet är inte att vi har ett för stort sparande i
          </note>
          <note>
            Sverige. Problemet är att vi har för små investeringar.
          </note>
          <note>
            Investeringarna borde vara långt större för att skapa en långsiktigt
            högre tillväxt, växande efterfrågan och fler jobb. Då måste Sverige
            bli mer attraktivt för investeringar.
          </note>
          <note>
            Herr talman! Tyvärr tycker jag att vårpropositionen och texten
            i betänkandet från utskottsmajoriteten, bestående av Socialdemokraterna
            och Centern, vittnar om att dessa båda partier väldigt mycket
            har fallit offer för de missförstånd som jag har nämnt och att
            de delvis själva bidrar till att befästa missförstånden. De tycks
            tro att jobben har tagit slut. De åtgärder som de föreslår handlar
            ju om att avföra människor från förvärvsarbete. Färre skall arbeta,
            fler skall förtidspensioneras, och a-kassan skall användas som
            ständig försörjning. Kommuner och landsting skall inrätta en mängd
            nya åtgärder - OTA, resursarbeten, extraordinära utbildningsinsatser
            och annat - så att statistiken över antalet arbetslösa förbättras.
          </note>
          <note>
            Om det är en så jättebra idé med många nya åtgärder, t.ex. att
            kommunerna skall sysselsätta alla arbetslösa, borde man väl ta
            steget fullt ut och låta alla få sådana jobb. Men det gör man
            inte, eftersom man inser att det vore absurt om alla skulle förtidspensioneras
            eller få a-kassejobb i stor skala. Men det är faktiskt precis
            lika absurt i litet mindre skala.
          </note>
          <note>
            Genom att regeringen och Centern inte klarar att skapa förutsättningar
            för reguljära arbeten, så väljer de att tricksa med statistiken.
            Då ger de näring åt missförståndet att jobben har tagit slut.
            Och det tycker jag är destruktivt.
          </note>
          <note>
            Missförståndet om internationaliseringen ser man tydligast i
            EMU-diskussionerna. Finansministern sade faktiskt för en gångs
            skull i klartext precis som det är:
          </note>
          <note>
            Sverige skall inte vara med därför att vi måste kunna devalvera
            om problemen blir för stora. När t.o.m.
          </note>
          <note>
            landets finansminister säger det kan man inte förvånas över att
            människor och företag som funderar på investeringar vill ha extra
            betalt för att riskera valutaförluster i Sverige. Om Sverige skall
            hanka sig fram genom en allt svagare krona kommer vi helt att
            förlora trovärdigheten, och det kommer inte att fungera.
          </note>
          <note>
            Erik Åsbrink har faktiskt för en gångs skull lyckats vara tydlig
            även på en annan punkt. Han avser inte att driva de krav som Socialdemokraterna
            har bestämt i fråga om den europeiska centralbanken. Han har framfört
            att vi ju inte skall vara med, så de kommer ändå inte att bry
            sig om vad vi säger. Det är tyvärr alltför sant och inte bara
            i fråga om detta. Färre kommer att lyssna på Sveriges röst framöver.
          </note>
          <note>
            Detta är tyvärr det enda klara som Erik Åsbrink har sagt. I övrigt
            har han inte ens lyckats kläcka ur sig om det är bra eller dåligt
            för Sverige att vara med i valutasamarbetet. Jag vill ställa en
            fråga till Erik Åsbrink. Varför skulle den socialdemokratiska
            opinionen i fråga om valutasamarbetet svänga när ledande socialdemokrater
            som Erik Åsbrink och andra hukar i busken och till nöds säger:
            Lyssna på mig, eftersom jag inte vet vad jag vill.
          </note>
          <note>
            Missförståndet om att en bättre konjunktur skall lösa alla problem
            ser vi dagligen bevis för. Statsministern sätter helt sitt hopp
            till konjunkturuppgången. Det kan man läsa om i olika nyhetsmedier.
            Och så länge regeringen är offer för detta missförstånd blir ju
            ingenting gjort i fråga om reformer på arbetsmarknaden.
          </note>
          <note>
            Kanske finns det någonstans en liten insikt om att problemen
            är större än vad som påstås. Det står t.ex. i dagens betänkande
            att löneförhandlingarna nog kommer att gå bättre nu, eftersom
            arbetslösheten är så stor. Det låter som att arbetslösheten är
            ett medel i den ekonomiska politiken. Det är påståenden som
          </note>
          <note>
            Folkpartiet tar avstånd från. Om det är arbetslösheten som håller
            nere löneökningarna, hur skall det då gå om arbetslösheten minskar?
            Och hur skall det gå med lönerna för olika grupper? Det kan ju
            ändå inte lösas med arbetslöshet, dvs. de relativa lönerna. Lönebildningsproblemet
            är ju inte bara en fråga om genomsnitt, utan det är också en fråga
            om fördelning av löneökningar mellan olika individer, yrken och
            kunskaper.
          </note>
          <note>
            Jag vill fråga Jan Bergqvist, som för utskottets talan, om han
            verkligen tror på detta med konjunkturen som lösning. Tror Jan
            Bergqvist verkligen att arbetslösheten kan sjunka till 4 % med
            en bättre konjunktur? Behövs det inga strukturella reformer? Och
            hur skall det gå i nästa lågkonjunktur, om ni skulle sitta kvar
            och om arbetslösheten i början av en konjunkturdämpning är en
            bra bit över 10 %? Det är ju i goda tider som man skall skaffa
            beredskap för kommande problem, men därav syns ingenting i dag.
          </note>
          <note>
            Herr talman! Tyvärr är det så att min taxichaufför, hans dotter
            och väldigt många andra människor som köar för jobb och vård och
            är oroliga för skolan har skäl att vara oroliga. Jag tycker att
            det är väldigt synd.
          </note>
          <note>
            Jag skulle välkomna ett omtänkande från socialdemokrater och
            centerpartister i dagens debatt.
          </note>
          <note>
            Det finns en bättre politik som framgår av Folkpartiets reservationer,
            och jag vill yrka bifall till reservationerna 1, 4, 15, 63 och
            125.
          </note>
          <note type="speaker">
            Anf. 3 Finansminister ERIK ÅSBRINK (s):
          </note>
          <note>
            Herr talman! Jag hade inte tänkt att gå in i debatten nu, men
            jag måste bemöta ett inslag i Anne
          </note>
          <note>
            Wibbles anförande. Det är påståendet är jag skulle ha sagt att
            Sverige inte går med i valutaunionen därför att vi skall kunna
            ha möjlighet att devalvera. Något sådant har jag naturligtvis
            aldrig sagt. Det borde också Anne Wibble förstå.
          </note>
          <note>
            En journalist av många som jag talade med i måndags tolkade mitt
            uttalande på ett sätt som visserligen inte gick så långt som Anne
            Wibble här uttalar men som ändå var felaktigt. Ingen annan journalist
            uppfattade det som jag sade på det sättet. Jag gick ut med ett
            omedelbart tillrättaläggande, och jag trodde att saken i och med
            detta var utagerad. Anne Wibble borde förstå att jag aldrig har
            uttalat något sådant och att jag inte har den uppfattningen. Låt
            oss inte sprida den typen av felaktiga uppgifter.
          </note>
          <note type="speaker">
            Anf. 4 ANNE WIBBLE (fp) replik:
          </note>
          <note>
            Herr talman! Jag såg det som finansministern kallar ett tillrättaläggande.
            Då sade han: Jag menade självklart att man både skulle kunna devalvera
            och revalvera, dvs. att man skulle både kunna försvaga kronan
            och förstärka den. Men båda sakerna handlar om att man är offer
            för ett missförstånd och tror att vi kan joja med den svenska
            kronan hur som helst om vi inte är med i valutasamarbetet. Jag
            hoppas att Erik
          </note>
          <note>
            Åsbrink inte menar vad han säger, men detta är faktiskt vad som
            är sagt både ursprungligen och i det s.k.
          </note>
          <note>
            tillrättaläggandet.
          </note>
          <note type="speaker">
            Anf. 5 Finansminister ERIK ÅSBRINK (s):
          </note>
          <note>
            Herr talman! Anne Wibble vet mycket väl att
          </note>
          <note>
            Sverige för en valutapolitik som bygger på en rörlig växelkurs.
            Det gör att själva begreppen devalvering och revalvering blir
            näst intill meningslösa. Jag tycker faktiskt inte att Anne Wibble
            borde medverka till den typen av felaktiga rykten som sprids och
            som skapar problem för Sverige. Men det är inte särskilt stora
            problem, skall jag säga, eftersom tilltron till dessa felaktiga
            uppgifter var uppenbarligen mycket liten, vilket gläder mig. Men
            jag tycker inte att det är bra att den här typen av felaktiga
            uppgifter vidmakthålls med den typen av inlägg som Anne Wibble
            har gjort. Jag tycker att vi skall föra bort dessa frågor ur debatten.
          </note>
          <note>
            Jag är inte anhängare av devalveringar, och jag är inte anhängare
            av en svag krona.
          </note>
          <note type="speaker">
            Anf. 6 ANNE WIBBLE (fp) replik:
          </note>
          <note>
            Herr talman! Det är väldigt bra att Erik Åsbrink säger detta.
            Problemet är bara att det inte möter särskilt stor trovärdighet.
            Vad som verkligen skulle möta trovärdighet är ju om Erik Åsbrink
            kunde säga: Jag tycker att det vore bra för Sverige att vara med
            i valutasamarbetet. Då får man bort hela denna växelkursrisken.
            Men det har jag ännu icke fått höra. Det vore mycket välkommet.
          </note>
          <note type="speaker">
            Anf. 7 JOHAN LÖNNROTH (v):
          </note>
          <note>
            Herr talman! Finansministern, de ledamöter som har varit heroiska
            nog att komma hit och sitta i bänkarna och alla tjänstemän i detta
            oerhört vackra väder!
          </note>
          <note>
            Jag skall börja med att yrka bifall till enbart reservation 2.
            Men mina partikamrater kommer senare att framlägga andra yrkanden
            också.
          </note>
          <note>
            Jag läste den moderata skriften Land för hoppfulla och fäste
            mig vid en formulering som löd: Det pågår i
          </note>
          <note>
            Sverige ett sorgearbete över ett förlorat folkhem och över att
            vi inte är ett rättvisare folk än andra.
          </note>
          <note>
            Nu när jag lyssnade på Bo Lundgren fick jag en bild av Bo Lundgren
            gående i spetsen för det här begravningståget gråtande över det
            förlorade svenska folkhemmet. Jag kom också att tänka på ett radioinslag
            jag hörde häromveckan. Det var Stig Dagermans tal efter Gustaf
            V:s död. Han talade om den organiserade sorgen. Stig Dagerman
            sade att han hade väldigt stor respekt för de människor som verkligen
            var ledsna över Gustaf V:s död, men han hade mycket litet till
            övers för vad han kallade den organiserade sorgen.
          </note>
          <note>
            Den moderata sorgen över det förlorade folkhemmet är en organiserad
            sorg, det är hyckleri. Man försöker spela på strängar i den här
            boken som just går ut på att man försöker spela på den äkta sorg
            som många människor känner över det förlorade folkhemmet.
          </note>
          <note>
            Jag skulle gärna vilja veta om Anne Wibble har läst den här boken.
            Man undrar ganska mycket över den dånande tystnad som visas från
            Folkpartiet och vänsterliberaler i Sverige över den moderata skriften.
          </note>
          <note>
            Det skulle vara mycket intressant att i dagens debatt eller i
            morgondagens partiledardebatt få höra något slags kommentar från
            Folkpartiet.
          </note>
          <note>
            Socialstyrelsen har kommit med en rapport. En siffra jag fäste
            mig vid var att andelen kvinnor mellan
          </note>
          <note>
            18 och 24 år som låg under socialbidragsnormen år
          </note>
          <note>
            1994 hade ökat mycket kraftigt till 33 %. Siffran kan vara intressant
            eftersom Anne Wibble talade om dottern till den orolige taxichauffören
            - hon tillhör kanske den här ålderskategorin. Anne Wibble var
            ju finansminister 1994 när den här siffran hade uppnåtts.
          </note>
          <note>
            Jag är i och för sig orolig för att de här siffrorna inte blivit
            bättre under senare år. Men det skulle vara intressant att veta
            om Anne Wibble vill hävda att om den folkpartistiska borgerliga
            politik som fördes i det här landet under 1991-1994 hade fått
            fortsätta hade den trend som ni medverkade till, med ökade klassklyftor
            och ökad fattigdom i Sverige, plötsligt brutits. Hade ni alltså
            fört en radikalt annorlunda politik plötsligt som hade förändrat
            situationen?
          </note>
          <note>
            Samtidigt som den ökade fattigdomen har brett ut sig har Sverige
            blivit rikare än någonsin. Den totala förmögenhetsmassan, hushållens
            ägande av aktier, fastigheter och andra värden är större än någonsin.
          </note>
          <note>
            Det handlar alltså verkligen inte om att hela svenska folket
            har blivit fattigare. Vi har blivit rikare, men klassklyftorna
            har ökat dramatiskt. Det har ni bidragit till, Bo Lundgren och
            Anne Wibble.
          </note>
          <note>
            Då kan man naturligtvis fråga sig: Finns det alternativ? Har
            arbetarrörelsen ett tydligt alternativ? Vi har många upplevt det
            som har kallats för vänstervågen. Flera vänstersegrar har noterats
            runt om i Europa. Jag känner i likhet med, som jag antar, de närvarande
            socialdemokraterna en stor glädje över exempelvis valresultatet
            i Frankrike. Även om den glädjen kanske inte är riktigt lika stark
            känner jag en tillfredsställelse över att den gamla toryregimen
            försvann. Samtidigt grips jag av en oro över framför allt valrörelsen
            i England. Man får verkligen bekräftelse på det alla säger att
            det nu handlar om kampen om medelklassen. Alla partier med ambitioner
            att ha ett regeringsansvar skall vinna den stora och tämligen
            så väl etablerade medelklass som har fasta jobb. De som slutar
            rösta är de arbetslösa, de utslagna, de som har hamnat under socialbidragsnormen.
            Man får en känsla av att det mer och mer blir fråga om förpackning
            och mindre och mindre om konkret innehåll i valrörelserna. När
            man lyssnar på Tony Blair upptäcker man väldigt många fräcka slagkraftiga
            formuleringar men oerhört litet av substans. Vad är det egentligen
            som skiljer Tony Blairs politik från den borgerliga politiken
            i övriga europeiska länder? Det var kanske inte en slump att få
            höra Anne Wibble - det var väl hon -
          </note>
          <note>
            nämna Blair i positiva ordalag. Jag skulle gärna vilja veta vad
            det är som skiljer, Erik Åsbrink, den socialdemokratiska politiken
            från Tony Blairs när det gäller t.ex. tolkningen av det välkända
            begreppet flexibilitet.
          </note>
          <note>
            Med tanke på Erik Åsbrinks senaste inlägg här:
          </note>
          <note>
            Vad är det som Erik Åsbrink har emot EMU? Vad är egentligen den
            djupaste anledningen till att Erik Åsbrink säger nej till EMU?
            Vad betyder det franska förslaget att man skall lyfta fram sysselsättningen?
            Jag har länge undrat vad ni socialdemokrater har menat när ni
            säger att ni vill skriva in något om sysselsättningen. Ni skriver
            i fempartiöverenskommelsen att
          </note>
          <note>
            Riksbanken skall stödja sysselsättningsmålet utan att inflationsmålet
            åsidosätts. Ni genomför i princip hela
          </note>
          <note>
            EMU-konceptet, men sedan skriver ni in den här formuleringen?
            Där skulle jag väldigt gärna ha en konkretisering. Vad betyder
            det? Kan Erik Åsbrink ge ett konkret exempel då riksbankschefen
            skulle agera annorlunda med utgångspunkt från den här formuleringen.
            Vi kan ta det i historisk tid: Hade politiken i
          </note>
          <note>
            Riksbanken bedrivits på något annorlunda sätt om den här formuleringen
            hade varit inskriven jämfört med det som nu skall gälla?
          </note>
          <note>
            Jag skulle också vilja att Jan Bergqvist kommenterade fempartiöverenskommelsen
            litet grand. Jag läste med stort intresse ett inlägg i Arbetet
            för ett tag sedan där Jan Bergqvist skrev att ett svenskt EMU-
          </note>
          <note>
            medlemskap betyder förlorad demokratisk kontroll över penningpolitiken.
            Jag kan inte finna annat än att fempartiöverenskommelsen i grunden
            är detsamma som EMU:s principer när det gäller den demokratiska
            kontrollen. Då måste väl också er fempartiöverenskommelse betyda
            att just de demokratiska värden som ni talar om i artikeln går
            förlorade även med den ändrade grundlag som ni nu vill genomdriva.
          </note>
          <note>
            Det är naturligtvis bra att Persson ändå följer
          </note>
          <note>
            Schyman, som någon affärstidning uttryckte det efter vårpropositionen.
            Jag skulle väldigt gärna vilja höra
          </note>
          <note>
            Erik Åsbrink i denna debatt ge Vänsterpartiet ett litet försiktigt
            erkännande. Det kan låta litet inställsamt, men jag skall ändå
            våga säga det därför att det är ett faktum att det var vi som
            ställde upp hösten 1994 och kom överens om den stora delen av
            budgetsaneringen, som till mycket stor del handlar om skattereglerna.
            Ni hade aldrig fått med Centerpartiet på det, och inget annat
            borgerligt parti heller. Resultatet hade varit antingen en fullständigt
            dramatisk social nedrustning eller ett statsfinansiellt kaos och
            en kris. Det tycker jag att ni någon gång kunde erkänna.
          </note>
          <note>
            Sju magra år och sju rika år, säger Göran Persson, och det låter
            mycket hoppfullt. Tyvärr är verkligheten inte riktigt så god.
          </note>
          <note>
            Kommunförbundet räknar med att trots de välkomna nya pengarna
            försvinner ytterligare ungefär
          </note>
          <note>
            50 000 jobb fram till år 2000.
          </note>
          <note>
            Apropå kommunernas ekonomi, kan jag inte låta bli att återigen
            vända mig till Bo Lundgren som talar om att man inte har råd att
            införa nya behandlingsmetoder mot äggstockscancer. Hur är det,
            Bo Lundgren, med Moderaternas budgetförslag vad gäller landstingens
            ekonomi? Ni tar ju ifrån dem ytterligare miljarder. Hur skall
            de ha råd med det? Jag har hört talas om människor som inte har
            råd att hämta ut sin cancermedicin. Med era förslag när det gäller
            läkemedelskostnaderna, Bo Lundgren, är det närmast en katastrof.
            Är det meningen att enbart vissa medborgare med mycket pengar
            skall kunna vända sig till privata kliniker och använda nya behandlingsmetoder?
          </note>
          <note>
            Nu när vi har fått mera positiva prognoser för budgetutfall,
            skulle jag vilja veta av de socialdemokratiska företrädarna om
            det betyder något när ni säger att vi inte skall göra något för
            lånade pengar.
          </note>
          <note>
            Det låter bra. Men siffrorna förändras dramatiskt. I
          </note>
          <note>
            dag har vi fått nya siffror som visar att även utifrån era egna
            utgångspunkter måste vi ha råd att anslå mer medel till kommuner
            och landsting, så att vi kan göra något dramatiskt, konkret positivt
            för den skola och den vård som i dag befinner sig i en mycket
            svår situation.
          </note>
          <note>
            Såvitt jag förstår är vi alla eniga om att vi behöver fler flitiga
            företagare i Sverige som det går bra för och som kan anställa
            fler.
          </note>
          <note>
            Jag såg en uppgift häromdagen vid en genomgång av de tidiga svenska
            entreprenörerna, de som var grunden - uppfinnarna - för det svenska
            välståndet i slutet av 1800-talet och början av detta sekel. De
            kom inte ur överklassen. Vad är det som säger att man är lämplig
            att leda ett affärsimperium om man råkar ha den turen att födas
            in i en rik familj?
          </note>
          <note>
            Per Rosengren kommer senare i dag att beskriva det synnerligen
            intelligenta förslag som Vänsterpartiet har lagt fram i fråga
            om förmögenhetsskatt på A-listan och O-listan. Det kanske kan
            bli samma sak som med momsen, dvs. att ni så småningom förstår.
            Ni behöver inte säga att det är ett vänsterförslag. Vi har lagt
            fram ett bra förslag.
          </note>
          <note>
            Jag skulle gladeligen byta sänkt skatt för flitiga företagare
            och arbetande kapital mot högre skatt för datakapitalister och
            på de rika finansfamiljerna som råkar födas in i rikedom.
          </note>
          <note>
            Herr talman! Jag är fortfarande övertygad om att det är enbart
            en arbetarrörelsemajoritet i denna riksdag som kan vända den negativa
            trend, få stopp på det moderata begravningståget, som fördjupar
            klassklyftorna och ökar på massarbetslösheten. Jag hoppas att
            det skall vara möjligt att vända på kursen och samhällsskutan.
          </note>
          <note type="speaker">
            Anf. 8 BO LUNDGREN (m) replik:
          </note>
          <note>
            Herr talman! Det gläder mig, i och för sig, att Johan Lönnroth
            har läst Land för hoppfulla, till skillnad från flertalet andra
            som kommenterat skriften.
          </note>
          <note>
            Johan Lönnroth ironiserade över sorgearbetet över folkhemmet.
            Jag tycker att Johan Lönnroth skall vara litet försiktig. Jag
            förstår att han och hans parti inte ägnar sig åt sorgearbete över
            det förgångna. Det skulle vara ganska känsligt. Bortsett från
            den aspekten fanns det förr - kalla det folkhemmet eller inte
            - ett antal värderingar som var bra för oss alla. Det var att
            sträva efter arbete och försörjning, att kunna leva på sin lön
            och känna sig normalt oberoende. Det var en av grundpelarna, såvitt
            jag förstår, för vad arbetarrörelsen en gång stod för.
          </note>
          <note>
            Man skulle hävda det sociala ansvaret. I ett läge då det normalt
            skall finnas utrymme för att försörja sig själv, men det ändå
            räcker inte till, skall det finnas en stark statsmakt, starka
            kommuner, som klarar av uppgiften. Det tycker vi är väsentligt
            och viktigt. Det är den typen av värderingar som präglar den politik
            vi står för och som en gång i tiden präglade arbetarrörelsen.
            Det som nu präglar arbetarrörelsen är mer politisk makt, styrning
            och kontroll över människor.
          </note>
          <note>
            När det gäller kommunsektorn är det stora problemet hur man använder
            de 400 miljarder kronor i resurser som finns där. Över 40 miljarder
            kronor används för administration och förvaltning. Det är en andel
            som har ökat sedan början av 90-talet med ett antal miljarder
            kronor. För oss moderater är det givet att kommuner och landsting
            skall prioritera, oavvisligt, sjukvård, äldreomsorg och undervisning
            - jag talar om undervisning som sådan - och vad gäller staten
            brottsbekämpning. Det är självklart för oss. Det borde det också
            vara för Johan Lönnroth.
          </note>
          <note type="speaker">
            Anf. 9 JOHAN LÖNNROTH (v) replik:
          </note>
          <note>
            Herr talman! Jag tror inte att Bo Lundgren har förstått, eller
            så har han förstått men vill inte uttrycka det, nämligen att den
            ideologi som var stark i det som har kallats för folkhemmets ideologi
            innefattade en stark uppfattning om jämlikhet. Alla människors
            lika värde och samma rätt till värdighet.
          </note>
          <note>
            Bo Lundgren var inte med - Anne Wibble var med - när vi besökte
            doktor Tietmeyer i tyska Bundesbank. Han sade att européerna inte
            accepterar den mentalitet som finns i USA där man accepterar skoputsare
            och pigor. Det var ett slagkraftigt sätt att uttrycka det som
            fanns och som fortfarande finns hos en stor majoritet av svenska
            folket. Det är den stora skillnaden, Bo Lundgren, mellan oss och
            er.
          </note>
          <note>
            När ni säger att alla skall kunna leva på sin lön osv., tror
            jag att ni är ute efter ett system med ojämlikhet där överklassen
            betjänas av människor med låga löner som är lydiga. Det är ett
            klassamhälle som ni vill ha. Det är möjligt att ni får ned arbetslösheten.
          </note>
          <note>
            Men i längden kommer det att leda till ökat elände.
          </note>
          <note type="speaker">
            Anf. 10 BO LUNDGREN (m) replik:
          </note>
          <note>
            Herr talman! Den typ av samhälle Johan Lönnroth beskrev har vi
            kunnat beskåda i det forna Sovjetunionen och dess kommunistiska
            lydstater. Dess yttringar har vi kunnat se i kommunisttider. Jag
            förstår mycket väl varför Vänsterpartiet kommunisterna bytte namn.
          </note>
          <note>
            För mig och det parti jag representerar är naturligtvis människors
            lika värde väsentligt, dvs. lika rätt till värdighet, samma möjligheter
            att göra något positivt av sitt liv. De fanns inte i det Johan
            Lönnroths parti tidigare stod för, som han nu försöker frigöra
            sig från.
          </note>
          <note>
            Det är just därför vi t.ex. avvisar den socialdemokratiska regeringens
            politik om att de människor som har blivit "gamla" på arbetsmarknaden
            skall avvecklas. Det är inte värdigt. Det värdiga är att ge människor
            en möjlighet till arbete, en möjlighet att avancera, förbättras,
            förkovras, att skapa en dynamik där människan sätts i centrum.
            Erik Åsbrink, Johan Lönnroth och andra politiker styr och vill
            styra en stor del av människors inkomster i dag. Låginkomsttagare
            betalar 60-65 % i skatt i Sverige, Johan Lönnroth. Är det rimligt?
            Vi är det enda parti som lägger fram konkreta förslag om rejäla
            förbättringar för låg- och medelinkomsttagare, där man har en
            chans att komma tillbaka till de fina värderingarna om att kunna
            leva på sin lön.
          </note>
          <note>
            Det gäller naturligtvis att prioritera rätt inom ramen för de
            stora resurser som finns i det offentliga.
          </note>
          <note>
            Jag prioriterar vård och omsorg, undervisning och brottsbekämpning
            betydligt mer än administrativa kostnader och utgifter. Det finns
            mycket man kan göra, men vi skall se till att vi har bra sjukvård,
            bra undervisning och bra omsorg.
          </note>
          <note type="speaker">
            Anf. 11 JOHAN LÖNNROTH (v) replik:
          </note>
          <note>
            Herr talman! Bo Lundgren! Moderaterna är faktiskt inte det enda
            partiet som föreslår sänkt skatt för låginkomsttagare - det gör
            också Vänsterpartiet. Den stora skillnaden är att Vänsterpartiet
            finansierar ganska stora sänkningar av skatten för låginkomsttagare
            genom att höja skatten för dem som har mycket pengar.
          </note>
          <note>
            När Bo Lundgren och andra moderater inte har några andra argument
            brukar de komma till det här med Sovjetunionen. Låt oss själva
            sköta vårt sorgearbete, så får ni sköta ert! Vänsterpartiet har
            givit ut mycket omfattande dokumentation över partiets egen historia.
            Jag tycker själv att det var ett elände i det gamla Sovjetunionen
            - hela det ekonomiska systemet var fullständigt förfelat. Men
            det är som sagt var vår sak att göra upp med det.
          </note>
          <note>
            Bo Lundgren borde tänka på att det är skillnad på äkta och falsk,
            hycklande, sorg. När Moderaterna skriver om sorgearbetet över
            folkhemmet är det en organiserad, hycklande, sorg. Moderaterna
            fiskar bland känslor som de egentligen inte själva känner.
          </note>
          <note>
            De är ute efter att manipulera människor. Det är mycket stor
            skillnad mellan detta och Vänsterpartiets uppgörelse med felaktigheterna
            i den egna historien.
          </note>
          <note type="speaker">
            Anf. 12 ANNE WIBBLE (fp) replik:
          </note>
          <note>
            Fru talman! Problemet för Johan Lönnroth är att
          </note>
          <note>
            Vänsterpartiet aldrig - åtminstone inte ännu - har gjort upp
            med sitt kommunistiska förflutna.
          </note>
          <note>
            Johan Lönnroth ställde två frågor till mig, och jag tycker att
            man skall svara på frågor.
          </note>
          <note>
            Den ena gällde främlingsfientlighet och rasism.
          </note>
          <note>
            Om Johan Lönnroth hade haft intresse nog att undersöka fakta
            skulle han ha fått veta att Lennart Rohdin nyligen deltog för
            Folkpartiets räkning i en interpellationsdebatt om främlingsfientlighet
            och rasism. Han uttryckte där mycket tydliga, och väl kända inom
          </note>
          <note>
            Folkpartiet, ståndpunkter av avsky inför alla sådana tendenser.
          </note>
          <note>
            Den andra frågeställningen gällde fördelningspolitiken. Johan
            Lönnroth vet mycket väl att de riktigt allvarliga fördelningsproblemen
            i dag handlar om den som har arbete respektive den som inte har
            arbete.
          </note>
          <note>
            Där är den stora klyftan. Regeringen är på väg att skapa ytterligare
            ett antal klyftor. Det gäller t.ex.
          </note>
          <note>
            människor med funktionshinder, som nu i dagarna blir av med sina
            personliga assistenter, vilket är mycket beklämmande. Folkpartiets
            ambition och politiska inriktning är att se till att människor
            skall få ett arbete, kunna leva på den arbetsinkomst de då får
            och därmed också få tillräckligt med pengar för en bra vård, en
            bra omsorg och en bra skola. Detta framgår med önskvärd tydlighet
            i alla Folkpartiets reservationer.
          </note>
          <note>
            Problemet för Johan Lönnroth är att de förslag som Vänsterpartiet
            för fram inte leder till detta mål.
          </note>
          <note>
            Vänsterpartisterna kan tala aldrig så varmt om behovet av att
            undanröja klassklyftor, men den politik de beskriver leder faktiskt
            till ökade klyftor.
          </note>
          <note type="speaker">
            Anf. 13 JOHAN LÖNNROTH (v) replik:
          </note>
          <note>
            Fru talman! Anne Wibble! Jag frågade inte allmänt om rasism och
            främlingskap. Jag är fullt medveten om att folkpartister fortfarande
            - men kanske litet tystare jämfört med för ett år sedan - deltar
            i den debatten. Jag frågade mycket konkret om Anne
          </note>
          <note>
            Wibble hade läst Land för hoppfulla, och om hon i så fall hade
            några kommentarer. Folkpartiet hoppas ju på att sitta och regera
            ihop med Moderaterna och Bo
          </note>
          <note>
            Lundgren. Denna nya regeringen skall väl förmodligen ha en flykting-
            och invandringspolitik. Det skulle vara intressant att veta om
            Anne Wibble och Folkpartiet har något konkret att säga om detta
            förhållande.
          </note>
          <note>
            Hur tänker man diskutera de här frågorna med Moderaterna? Och
            vad säger man inom Folkpartiet om denna skrift, som i långa stycken
            faktiskt är ett ganska förfärande aktstycke utifrån de värderingar
            som jag tror att Anne Wibble har?
          </note>
          <note>
            Visst kan vi diskutera fördelningspolitiken. Vänsterpartiet omfördelar
            skattebördan. Skatten höjs med ungefär 29 miljarder kr och sänks
            med ungefär lika mycket - det gäller både på företagssidan och
            för individer. Återigen uppstår en fråga. Folkpartiet har ju skrivit
            reservationer ihop med Moderaterna och
          </note>
          <note>
            Kristdemokraterna. Hur skall Folkpartiet driva fördelningspolitiken
            ihop med Moderaterna? Kommer det ändå inte i praktiken att betyda
            att Folkpartiet tvingas anpassa sig till den politik Moderaterna
            driver, och som mycket konkret betyder - vilket jag tror att Anne
            Wibble vet - att man ökar klassklyftorna och inte minskar dem.
            Detta är en väg åt precis motsatt håll.
          </note>
          <note type="speaker">
            Anf. 14 ANNE WIBBLE (fp) replik:
          </note>
          <note>
            Fru talman! Det finns ytterst få, om ens några, skrifter från
            andra politiska partier där jag håller med om allt som står i
            dem. Så icke heller i den nu åberopade skriften. Det finns ganska
            mycket i den som jag tycker är väldigt dåligt, och som jag ogillar.
            Det finns ännu mer sådant i de vänsterpartistiska skrifter som
            jag har läst - det finns mycket som jag ogillar i andra partiers
            skrifter över huvud taget. Detta beror på att
          </note>
          <note>
            Folkpartiet är ett eget parti, med en egen ideologi som vi är
            mycket stolta över. I den ingår det som Johan
          </note>
          <note>
            Lönnroth försökte säga om den enskilda människans unika värde
            och unika värdighet. Det är en djupt känd tradition som Folkpartiet
            är mycket stolta över att, i motsats till Vänsterpartiet, ha i
            vår ideologi. Jag har läst sammanfattningen i den åberopade skriften.
          </note>
          <note>
            Johan Lönnroth fortsätter att ta upp frågan om klassklyftorna.
            Håller Johan Lönnroth inte med om att det är arbetslösheten som
            är det värsta problemet? Det är arbetslösheten som i sig driver
            fram, eller riskerar att driva fram, främlingsfientlighet, konflikter
            mellan människor, oro, nervositet och rädsla för det främmande
            och det utifrån kommande. Det är viktigt att angripa alla sådana
            tendenser med alla till buds stående medel. Att få fram fler arbeten
            tror jag är det viktigaste för att motverka spridning av främlingsfientliga
            och ibland rasistiska tendenser.
          </note>
          <note>
            Folkpartiet har i motsats till Vänsterpartiet förslag till konkreta
            åtgärder som ger möjlighet att få fram fler arbeten. Johan Lönnroth
            må ha vilka goda ambitioner som helst, men om politiken leder
            till färre jobb löser han inte det problem som han vill komma
            åt. Jag beklagar det.
          </note>
          <note type="speaker">
            Anf. 15 JOHAN LÖNNROTH (v) replik:
          </note>
          <note>
            Fru talman! Tillåt mig tvivla litet grand på att Anne Wibble
            skulle ha läst ett antal vänsterpartiskrifter. I
          </note>
          <note>
            finansutskottet har jag aldrig hört att Anne Wibble skulle ha
            läst någonting som Vänsterpartiet har skrivit.
          </note>
          <note>
            Anne Wibble har alltså läst sammanfattningen i
          </note>
          <note>
            Land för hoppfulla, men har inga konkreta kommentarer. Det är
            ett ganska ofarligt påstående att säga att hon inte håller med
            om allt som Moderaterna skriver i sina skrifter. Men jag efterlyste
            ett konkret ställningstagande. Tar Anne Wibble och Folkpartiet
            avstånd från Land för hoppfulla eller inte?
          </note>
          <note>
            Vi är rörande överens om att arbetslösheten är förklaringen till
            nästan allt annat elände. Det är den helt avgörande uppgiften
            att få ned den, och ett av de allra bästa sätten att göra det
            är just omfördelning.
          </note>
          <note>
            Man borde omfördela resurser från dem som lägger pengarna på
            hög - och de är många i dagens Sverige
          </note>
          <note>
            - och ge till människor som använder pengarna till att sätta
            fart på hjulen i ekonomin. Det vore ett mycket effektivt sätt
            att få fart på ekonomin och minska arbetslösheten.Det är just
            därför som det är så förvånande att Anne Wibble, utifrån de värderingar
            som hon talar om, kan tänka sig att helt underordna sig den högerpolitik
            som Anne Wibble vet att Folkpartiet kommer att tvingas driva som
            en underordnad part i en borgerlig regering. Det har vi i och
            för sig gott hopp om att kunna slippa för överskådlig tid.
          </note>
          <note type="speaker">
            Anf. 16 ROY OTTOSSON (mp):
          </note>
          <note>
            Fru talman! Jag har de senaste fyra dagarna varit på Miljöpartiets
            årliga kongress och träffat människor utifrån landet, människor
            som lever i den kommunalpolitiska vardagen. De lever i arbetslöshetens
            vardag och kommer dagligen i kontakt med de problem som människor
            ute i landet drabbas av - för de drabbas.
          </note>
          <note>
            Det finns en oerhört stark oro för det som händer.
          </note>
          <note>
            Regeringen för en politik som slår framför allt mot dem som redan
            ligger. De fattiga har blivit ännu fattigare säger Socialstyrelsen
            i sin rapport. Det är sant.
          </note>
          <note>
            Det är precis just det som människor upplever.
          </note>
          <note>
            Vi i Miljöpartiet har gång på gång, från den här talarstolen
            och på torg runt om i landet, hävdat att när det är besvärligt
            ekonomiskt i landet, när staten måste spara och höja skatter för
            att få sin budget att gå ihop, måste man också skärpa fördelningspolitiken.
            Det är inte rimligt att de som har det sämst skall vara dragspelet
            i statsbudgeten - dem man sparar på när det är svårt att få ihop
            siffrorna. Tvärtom är det dem man skall undanta. De kommer ändå,
            på andra sätt, att drabbas hårdare av en ekonomisk kris än någon
            annan grupp.
          </note>
          <note>
            Det går att göra mängder av justeringar för att förbättra fördelningspolitiken
            i det besparingsprogram som regeringen och Centern och faktiskt
            också Vänsterpartiet har genomfört, och det borde göras fort.
          </note>
          <note>
            Vi i Miljöpartiet har fört fram ett antal förslag. Jag tänker
            upprepa några av dem nu. Jag tycker att detta måste tas på djupare
            allvar. Vi kan inte vänta ännu längre. Utslagningen bland framför
            allt de unga är ju enorm. De drabbas av en arbetslöshet som ser
            ut att bli permanent för praktiskt taget hela livet. Människor
            som marginaliseras hamnar helt utanför. Under det senaste året
            har man ju sett uteliggare mycket oftare än man gjorde förut här
            i Stockholm. Varje dag när vi går hit till riksdagen ser vi dem.
            Har ni andra blivit blinda för detta?
          </note>
          <note>
            Låt mig ta upp några av våra förslag. Transfereringar, offentliga
            försäkringar, är ju väldigt bra, men varför skall mest pengar
            gå till dem som tjänar bäst när vi har så ont om pengar i staten?
            Borde man inte sänka ersättningarna till dem som har det bäst,
            höja dem för dem som har det sämre och framför allt bredda så
            att de som i dag ramlar utanför fångas in? När regeringen och
            Centern har sparat i transfereringssystemen har de snarast snävat
            in och gjort att färre kommer i åtnjutande av dem. Det är naturligtvis
            därför vi ser att de fattiga blir fattigare. Ungdomarna får svårare
            att kvala in i a-kassan och blir beroende av socialbidrag i stället.
            Vissa kommuner försöker t.o.m.
          </note>
          <note>
            att införa särskilt låga socialbidrag för de unga. Det är naturligtvis
            olagligt, men det är precis det som sker ute i landet. Kommunerna
            har det också svårt med ekonomin. De försöker spara på precis
            samma bakvända sätt.
          </note>
          <note>
            Det finns mycket stora pengar i socialförsäkringarna. Det går
            alldeles utmärkt att göra saker där. Vi har konkret föreslagit
            att man har ett brutet tak i socialförsäkringarna och a-kassan
            där man höjer ersättningen till 85 % för låginkomsttagarna och
            sänker den andel som överstiger medelinkomsten till 40 %, vilket
            innebär att man får en successiv avtrappning i procenttal i högre
            inkomstlägen. Men framför allt bör detta breddas genom att man
            lättar på reglerna för att kvala in.
          </note>
          <note>
            Vi föreslår också att man gör ett försörjningstillägg till socialförsäkringarna
            för dem som inte har kvalat in men som ändå är arbetslösa och
            inte har någon annan försörjning. I dag blir de beroende av socialbidrag
            och hamnar i utredningar hos socialkontoren ute i kommunerna och
            kostar stora pengar. Vi skulle kunna ha ett mycket enklare system
            med ett försörjningstillägg som ger en någorlunda grundtrygghet
            för alla.
          </note>
          <note>
            Tanken med grundtrygghet, som vi i Miljöpartiet tycker är så
            oerhört viktig, gäller ju även människor som är långvarigt arbetslösa
            eller sjuka. Även de måste få en grundtrygghet. Har man gått in
            i t.ex. akassan med en f.d. låg inkomst hamnar man ju väldigt
            lågt. Skulle man då bli långtidsarbetslös kommer man att ligga
            kvar på denna mycket låga inkomst. Om det blir så långvarigt,
            finns det skäl att justera upp den.
          </note>
          <note>
            Det kan man göra om inför en grundtrygghet. Det innebär naturligtvis
            att de som hade mycket tidigare får något mindre.
          </note>
          <note>
            Det är också viktigt att se vad som händer med barnfamiljerna.
            Flerbarnsfamiljerna har drabbats mycket hårt av regeringens besparingspolitik.
            Flerbarnstilläggen togs bort och barnbidraget sänktes. Vi skulle
            kunna höja barnbidraget till 1 000 kr och beskatta det. Då kommer
            det återigen att ske en omfördelning av de redan befintliga pengarna
            från dem som har det bättre till dem som har det sämre.
          </note>
          <note>
            Det behövs en radikalare fördelningspolitik när vi är i besparingstider.
            Det är viktigt att se till att budgeten går ihop och att staten
            inte sätter sig mer i skuld. I
          </note>
          <note>
            stället måste vi få ned skulden och minska räntebetalningarna.
            Det är ju statens räntebetalningar som i hög grad har trängt ut
            många av de angelägenheter som vi borde ägna oss mer åt.
          </note>
          <note>
            Men när man gör detta skall man inte gå på dem som har det sämst.
            Det gäller ju också en sådan sak som tandvårdsförsäkringen som
            har stramats åt. Snart kan man se på tänderna på folk vilken inkomst
            de har.
          </note>
          <note>
            Folk har inte råd att sköta sina tänder. Det gäller också de
            handikappade. Det var en demonstration här ute i på torget i går
            senast. Vi har alla fått mängder av brev från oroade handikappade
            på grund av de olika försämringar som har skett. Det gäller assistansersättning
            och annan hjälp och de indirekta effekter som staten åsamkar kommunerna.
          </note>
          <note>
            Dessa indirekta effekter är ju i hög grad att staten höjer egenavgifter
            och på det sättet undandrar kommunerna en del av deras skatteunderlag.
            På det sättet sparar staten indirekt, och det kompenserar man
            inte kommunerna för.
          </note>
          <note>
            Fru talman! Ett av de stora strukturella felen i
          </note>
          <note>
            Sverige är att man inte har sänkt arbetstiden i takt med att
            produktiviteten har ökat de senaste 15 åren.
          </note>
          <note>
            Det är fullständigt normalt, att när man jobbar mer effektivt,
            hittar bättre teknik, organiserar sig bättre i företagen och i
            de offentliga verksamheterna behöver man inte göra samma tidsmässiga
            arbetsinsats för att få ut samma nytta som tidigare. En del av
            den här ökade nyttan kan vi ta ut som lönehöjningarna, men en
            del bör vi ta ut i kortare arbetstid för att höja vår egen livskvalitet,
            för att bättre kunna ta hand om våra familjer och våra äldre och
            för att kunna utveckla våra egna intressen.
          </note>
          <note>
            Hade arbetstiden sänkts ungefär på samma sätt som tidigare, dvs.
            före 1980, i takt med att produktiviteten ökade hade arbetslösheten
            varit väsentligt lägre än den är i dag. Vi hade inte haft den
            massarbetslöshet vi faktiskt har.
          </note>
          <note>
            Det är ett strukturellt fel att tvinga en del av befolkningen
            att faktiskt jobba mer och mer, medan en annan del av befolkningen
            inte jobbar alls. Det innebär naturligtvis att de som jobbar tvingas
            att via skatterna betala för dem som inte får jobb. Man får något
            slags uppdelning av samhället i dem som jobbar och dem som inte
            jobbar, i stället för att allihop jobbar och bidrar till välfärden.
            Det är självklart så att om vi jobbar allihop får vi mycket större
            nytta totalt sett.
          </note>
          <note>
            Jag hoppas verkligen att socialdemokraterna så småningom följer
            de egna kongressbesluten och sänker arbetstiden i takt med att
            produktiviteten ökar. Nu skulle vi behöva en större arbetstidssänkning
            för att hinna i kapp och snabbt pressa ned massarbetslösheten.
            Vi i Miljöpartiet föreslår konkret att man sänker beskattningen
            på arbete med i runda tal 20 miljarder och samtidigt sänker normalarbetstiden
            i befintlig lagstiftning till 35 timmar från nuvarande 40.
          </note>
          <note>
            Då blir det fullt möjligt att sänka arbetstiden ute i företagen
            i normala avtalsförhandlingar de närmaste tre åren och ändå se
            till att praktiskt taget alla har samma pengar i plånboken efteråt.
            Det är alltså viktigt att sänka beskattningen på arbete samtidigt
            som man sänker arbetstiden. Annars får man omfördelningar som
            inte är bra, annars riskerar man minskad produktion i landet.
          </note>
          <note>
            Fru talman! Jag skall ta upp ett tema som ingen annan har tagit
            upp än så länge. Det är ett av de kanske allra största strukturella
            felen i svensk ekonomi, men också i den internationella ekonomin,
            nämligen det faktum att ungefär en tredjedel av det naturkapital
            som vi ytterst lever på redan har utplånats från planetens yta.
            Det faktum att vi utarmar naturresurserna åstadkommer en miljöförstöring
            av gigantiska mått, så stor att vi knappt orkar tänka på den dagligen.
            Det blir så jobbigt, det blir så svart.
          </note>
          <note>
            Men det här är en ekonomisk fråga. Det är en ekonomisk fråga
            att vi utarmar resurser, att vi skapar kostnader i framtiden i
            form av att vi måste reda upp de olika former av miljöförstöring
            som vi har.
          </note>
          <note>
            Vi i Miljöpartiet lyckades få en uppgörelse med regeringen när
            det gällde konvergensprogrammet som innebar att man åtminstone
            skulle redovisa för riksdagen två gånger om året hur det står
            till i Sverige med den s.k. miljöskulden. Man skulle få något
            slags ekonomisk beskrivning av den totala miljösituationen och
            utvecklingen i landet.
          </note>
          <note>
            Det har vi inte fått trots att det är inskrivet i det svenska
            konvergensprogrammet. Regeringen vägrar.
          </note>
          <note>
            Det har hittills inte lämnats en enda beskrivning till riksdagen
            där det går att utläsa hur den totala miljösituationen utvecklas
            i landet, än mindre hur miljöskulden ser ut.
          </note>
          <note>
            Det gjordes en beräkning 1992 som gällde året
          </note>
          <note>
            1990 av hur miljöskulden var i landet. Den beräknades då till
            minst 300 miljarder med en ökningstakt på
          </note>
          <note>
            7 miljarder om året.
          </note>
          <note>
            Det finns andra undersökningar utifrån. En undersökning som är
            väldigt intressant kommer från Stockholms internationella miljöinstitut.
            Man har räknat på den miljöjusterade bruttonationalprodukten för
            Sverige, på samma sätt som man har gjort för ett antal andra OECD-länder.
            Man räknar helt enkelt av från
          </note>
          <note>
            BNP den förslitning man har av naturtillgångarna, de kostnader
            man får på grund av miljöförstöring.
          </note>
          <note>
            Det visar sig att från 1980 och framåt har den miljöjusterade
            bruttonationalprodukten i Sverige varit sjunkande, vilket betyder
            att vi egentligen inte har någon ekonomisk tillväxt alls. Tvärtom,
            den sjunker.
          </note>
          <note>
            Vi har egentligen en krympande ekonomi. Den tillväxt som redovisas
            i de vanliga siffrorna, som vi ser varje dag, bygger på att man
            fortfarande bygger upp en ökande miljöskuld.
          </note>
          <note>
            Skulle man räkna från 1950 och fram till i dag skulle det betyda
            att BNP-siffran i dag redovisas åtminstone 30 % för högt på grund
            av att man inte tar hänsyn till miljöfaktorerna, enligt de beräkningar
            som det internationella miljöinstitutet har redovisat.
          </note>
          <note>
            Det vore oerhört intressant om Finansdepartementet och regeringen
            ville ta det här på allvar någon gång. Man har ju ändå börjat
            prata om en ekologisk omställning och en hållbar utveckling. Men
            det är ju meningslöst att pytsa ut litet bidrag om man inte förändrar
            de grundläggande förutsättningarna, om man inte åtminstone har
            en riktig beskrivning av verkligheten.
          </note>
          <note>
            Vi är väldigt kritiska till det sätt på vilket regeringen säger
            sig vilja ställa om samhället just på grund av att man skär ned
            på det grundläggande miljöarbetet. Man slaktar miljöforskningen,
            man slaktar mycket av Naturvårdsverkets verksamhet, man gör inte
            det man borde göra när det gäller att stoppa försurningen, man
            drar ned på kalkningen osv. Det finns en lång rad saker man inte
            gör. Sedan pytsar man ut ett antal miljarder på mediainriktade
            projekt. Det är inte seriöst.
          </note>
          <note>
            Det är heller inte någon mening med att ge bidrag till diverse
            saker om man samtidigt har skatter som driver i motsatt riktning.
            Vi har låg beskattning på sådant som belastar miljön och skyhög
            beskattning på arbete. Självklart skall man skatteväxla, sänka
            beskattningen på arbete och få upp den stegvis på miljösidan.
            Det är en grundläggande förutsättning. Det här är ett av de strukturfel
            som måste åtgärdas. Det vore intressant att få en seriös kommentar
            av finansministern på den här punkten.
          </note>
          <note type="speaker">
            Anf. 17 MATS ODELL (kd):
          </note>
          <note>
            Fru talman! Kristdemokraterna presenterar ett positivt alternativ
            till regeringens och Centerns dystra politik. Vi ger en stabil
            och positiv utvecklingsmiljö för landets familjeföretag, och vi
            försöker gå till roten med Sveriges djupgående strukturella ekonomiska
            problem som håller över en halv miljon svenskar i arbetslöshet.
          </note>
          <note>
            Vår tillväxtpolitik innebär också mer resurser till personal
            på sjukhus och i hemtjänsten än med regeringens politik. Den innebär
            att småföretagen vågar nyanställa. Vi vill öppna upp den privata
            tjänstesektorn för nya jobb och bättre livskvalitet för alla grupper
            i samhället. Vi sänker sjukförsäkringsavgiften för alla löntagare.
            Flerbarnsfamiljer och ensamstående föräldrar skall inte behöva
            stå i socialbidragsköer.
          </note>
          <note>
            Pensionärerna får råd att betala sina mediciner och får lägre
            boendekostnader. Konfiskationen av änkepensionerna stoppas. Det
            blir fler lärare i grundskolan.
          </note>
          <note>
            Fastighetsskatten sänks. Rättsväsendet restaureras, och de allra
            fattigaste länderna ges bättre utvecklingsmöjligheter.
          </note>
          <note>
            Det här, fru talman, åstadkommer vi genom en nationalekonomiskt
            sund omfördelning av resurser i statens budget och genom en offensiv
            satsning på ett bättre och varmare klimat för landets ca 470 000
          </note>
          <note>
            familjeföretag. Sverige behöver nämligen både ett bättre företagarklimat
            och ett bättre löntagarklimat.
          </note>
          <note>
            De här ca 470 000 familjeföretagarna är den allra viktigaste
            gruppen när det gäller att få Sverige i arbete igen. Då gäller
            det att vi politiker lyssnar till dem och förstår varför de inte
            nyanställer och expanderar.
          </note>
          <note>
            Men regeringen Persson slår kollektivt dövörat till, t.ex. när
            det gäller kravet på att minska de 28
          </note>
          <note>
            dagarnas arbetsgivarperiod i sjukförsäkringen. Detta krav har
            företagarna framfört vid varje kontakt, vid varje uppvaktning
            hos regeringen. Regeringen säger ena sekunden att det inte finns
            pengar, att man inte kan tillmötesgå kravet. Även om man misstänker
            att det håller tusentals människor i arbetslöshet finns det inte
            pengar. Men i nästa sekund säger finansministern att nu finns
            det ett budgetutrymme att börja dela ut.
          </note>
          <note>
            Vad är det egentligen som gäller? Om det finns ett budgetutrymme
            så borde det väl i första hand satsas på det effektivaste sättet
            att skapa ett ännu större budgetutrymme, nämligen genom att få
            fler människor i arbete. Jag tror inte att det i dag finns ett
            billigare och ekonomiskt sundare sätt att minska arbetslösheten
            på än att ta tillbaka detta olyckliga beslut att kräva 28 dagars
            arbetsgivaransvar i sjukförsäkringen.
          </note>
          <note>
            Släpp nu prestigen, Erik Åsbrink! Ta förnuftet till fånga och
            lyssna på företagarna och ompröva ett katastrofalt beslut! Om
            ni inte gör det är det enda hederliga alternativet att lägga ned
            den småföretagardelegation som regeringen har. Det finns ingen
            anledning att ha den om ni bara slår dövörat till och inte gör
            vad den säger.
          </note>
          <note>
            Vi kristdemokrater arbetar också för att enskilda och familjer
            skall få bättre resurser för ett ökat personligt ansvarstagande
            i de små och nära gemenskaperna. Utan ett växande engagemang i
            den ideella sektorn och i det civila samhället fortsätter Sverige
            allt längre in i socialismens återvändsgränd. Det går nämligen
            inte att fortsätta med en politik där staten och kommunerna skall
            ha huvudansvaret för våra liv.
          </note>
          <note>
            Detta måste också visa sig i den offentliga sektorns och i medborgarnas
            ekonomi. Familjerna måste kunna fungera som den naturliga platsen
            där barn och ungdom får lära sig ta ansvar. Ett tryggt samhälle
            förutsätter en trygg uppväxt. Familjen är den viktigaste miljön
            för att överföra goda, sunda och positiva normer från generation
            till generation. En fungerande marknadsekonomi förutsätter också
            att medborgarna har en egen inre etisk kompass med sig genom livet.
          </note>
          <note>
            Därför är också regeringens nedrustning av rättsstaten förödande.
          </note>
          <note>
            Olof Palme sade en gång att politik är att vilja.
          </note>
          <note>
            Det förutsätter att man vet vad man vill och hur detta skall
            åstadkommas i en komplicerad verklighet. Regeringen och Centern
            förfogar faktiskt över en omskrutet stabil majoritet här i kammaren.
            Man skulle alltså rent teoretiskt kunna föra en politik som ingav
            framtidstro, med växande företag, nya jobb och därmed bättre grund
            för välfärden, vården, omsorgen och skolan.
          </note>
          <note>
            Men så är det ju inte, som vi alla vet. Vårpropositionen, som
            bägge dessa partier står bakom, visar hur man vill finansiera
            och dölja den rekordhöga arbetslösheten, däremot inte hur den
            skall halveras. Huvudlinjen är att köpa sysselsättning för skattepengar
            -
          </note>
          <note>
            skattepengar som med en felaktig fördelningspolitik och alltmer
            tillväxthämmande skattekilar gastkramar hela det svenska folkhushållet.
            Ovanpå detta vill man nu dessutom strama åt ekonomin genom ett
            offentligt budgetöverskott på 2 %. Det är i genomsnitt 30 miljarder
            per år, som man ytterligare skall dra in till den offentliga sektorn.
          </note>
          <note>
            Detta är en politik som nationalekonomer i alla läger konstaterar
            kommer att ytterligare hålla tillbaka tillväxten och de nya jobben.
            Offentligt sparande förutsätter ökade skatteuttag, och de leder
            till välfärdsförluster. Därför, fru talman, är varje privat sparad
            krona mer värd än en offentligt sparad krona.
          </note>
          <note>
            Hushållssparandet är dessutom en mycket viktig byggsten för trygghet
            och möjligheten att ta ett personligt ansvar.
          </note>
          <note>
            Regeringens ideologiska skygglappar skymmer också den snabba
            globaliseringen och vad den betyder och inte minst kräver av den
            svenska ekonomin.
          </note>
          <note>
            Verkligheten stämmer inte längre med de gulnade socialistiska
            kartbladen. De ideologiska kompasserna pekar fortfarande nostalgiskt
            bakåt även på dessa viktiga politikområden.
          </note>
          <note>
            Därför blir också den ekonomiska politiken, utöver den rena budgetsaneringen,
            halvhjärtade återställare av de egna ideologiska återställare
            som man gjorde med vänstern direkt efter valet. Det var ju denna
            vänsternostalgi som fick arbetslösheten att ännu en gång börja
            öka. Glöm inte bort att när fyrpartiregeringen lämnade över till
            Socialdemokraterna tillkom det ungefär 1 000 nya jobb om dagen!
            Men den utvecklingen lyckades man snabbt bryta, samtidigt som
            man legitimerade Gudrun Schyman och hennes parti. Sammantaget
            var ju den vänstersväng som Johan Lönnroth talade så väl om en
            taktisk miss och ett skott i foten av närmast olympiska mått för
          </note>
          <note>
            Socialdemokraterna.
          </note>
          <note>
            Att halveringen av den öppna arbetslösheten så här långt har
            misslyckats är verkligen ett understatement. Den totala arbetslösheten
            ökar och är nu högre än både 1995 och 1996. Efter tre år med Göran
            Persson är Sverige det enda landet i EU - vid sidan av det likaledes
            socialistiskt styrda Portugal - där arbetslösheten ökade förra
            året.
          </note>
          <note>
            Det är inte så konstigt att kampen mot arbetslösheten har blivit
            en kamp mot arbetskraften - en flykt bort från arbetslinjen. Regeringen
            driver en statistikpolitik, där människorna för dyra pengar flyttas
            bort från arbetsmarknaden. Man har i praktiken övergett strategin
            med fler jobb i privata företag. I det s.k.
          </note>
          <note>
            fempunktsprogrammet satsas 15 av 16 miljarder på offentliga insatser
            och offentliga jobb, medan åtgärder för ett bättre företagsklimat
            får man leta med mikroskop och pincett för att hitta i programmet.
            Men den här strategin har gjort att den socialdemokratiska regeringen
            - med sina företagarfientliga återställare, med de 28 dagarnas
            arbetsgivarperiod i sjukförsäkringen, med den förtida momsinbetalningen,
            med den kosmetiska statistikpolitiken - mycket riktigt har fått
            se att sysselsättningen har minskat med över 100 000
          </note>
          <note>
            personer på två år. Det här har naturligtvis gjort att socialdemokratins
            trovärdighet när det gäller att skapa ett positivt löntagarklimat
            och företagarklimat nu definitivt är borta hos den svenska allmänheten.
          </note>
          <note>
            Det går nämligen inte att i det långa loppet köpa sysselsättning
            för skattepengar, särskilt inte när dessa skattepengar tas från
            barnfamiljer, handikappade, låginkomsttagare, änkor, faderlösa
            och genom skadliga straffskatter på arbete och företagande. Då
            är det inte så konstigt att både vreden och arbetslösheten fortsätter
            att öka i Sverige.
          </note>
          <note>
            Fru talman! På senare tid har glädjande nog också
          </note>
          <note>
            Miljöpartiet börjat inse att vänstersvängen och vänstervägen
            leder fel. Det gläder oss mycket i oppositionen. Den stora frågan
            nu är: När kommer Olof Johansson och Per-Ola Eriksson också till
            insikt om att vänstervägen leder fel? Välfärden kan nämligen inte
            värnas utan en hållbar tillväxt som byggs på nya och växande familjeföretag.
          </note>
          <note>
            Finansministern gläder sig nu i alla fall åt budgetbalansen.
            Han sade i den förra debatten här att han sällan varit så glad
            som när han såg budgetbalansen.
          </note>
          <note>
            Ja, men en budget kan balanseras på olika sätt. Hur bra är egentligen
            en budgetbalans med närmare
          </note>
          <note>
            700 000 medborgare arbetslösa? Budgetsaneringen har också skett
            med en tragisk fördelningspolitik och med förödande skattehöjningar,
            inte minst på arbete, sparande och företagande. Regeringen har
            konsekvent hävdat att alla måste vara med i budgetsaneringen.
          </note>
          <note>
            Man har sparat på barnfamiljer, handikappade, änkor och de fattigaste
            ålderspensionärerna. Dessutom har man sänkt bostadsbidragen och
            höjt fastighetsskatten, som också på ett orimligt sätt drabbat
            svaga grupper i samhället. Aldrig har det väl skurits i vården
            som under den här socialdemokratiska regeringen.
          </note>
          <note>
            Om Sverige skall komma bort från massarbetslösheten måste politiken
            helt byta spår och börja sänka trösklarna in till arbetsmarknaden,
            bidra till att enskilda människor och företagare känner en sådan
            trygghet och finner det vara mödan värt att starta och driva företag.
            Jag tror, fru talman, att ett viktigt steg på den vägen vore om
            Centern gjorde en klar markering om att man vill vara med och
            ge Sverige ett bättre löntagarklimat och ett varmare företagarklimat
            tillsammans med de icke-socialistiska partierna. Detta skulle
            nämligen i ett slag förändra hela det politiska landskapet.
          </note>
          <note>
            Fru talman! Vi kristdemokrater har tillsammans med Moderaterna
            och Folkpartiet i gemensamma reservationer visat att det finns
            ett alternativ till regeringens defensiva politik. Vi har visat
            att vi på en rad viktiga punkter har samma recept för hur den
            växande kakan som ger nya jobb och nya resurser till folkhushållet
            skall bakas. Vi har en gemensam verklighetsupfattning om vad globaliseringen
            kräver. Vi lyssnar till och vi förstår Sveriges familjeföretagare.
            Vi ser dem inte som ett särintresse som hela tiden skall motas
            och hotas. Vi ser dem som en viktig och nödvändig resurs för välfärden.
            Därför vill vi göra det lättare att anställa och se till att de
            strukturella hindren för tillväxt tas bort.
          </note>
          <note>
            Vi har litet olika uppfattning om hur dessa nya resurser skall
            fördelas. Det är inget konstigt med det. Vi överlåter nämligen
            åt väljarna att i 1998 års val säga sitt. Det blir väljarna som
            får påverka var tyngdpunkten i en kommande ny majoritet till sist
            och slutligen skall läggas. Vi redovisar nämligen nu vår politik
            för
          </note>
          <note>
            1998, för 1999 och för 2000. Det är en väldig demokratisk möjlighet
            för väljarna, till skillnad från Socialdemokraternas s.k. öppna
            mandat, som likt en trojansk häst smugglades igenom den förra
            valrörelsen.
          </note>
          <note>
            Sverige behöver en ny tillväxtpolitik som bryter nedskärningarnas
            nedåtgående spiral och i stället skapar optimism och framtidstro.
          </note>
          <note>
            Fru talman! Jag har en avslutande fråga till finansminister Åsbrink.
            Regeringen var förnuftig nog att inse att barnbidragsflytten inte
            var särskilt lyckad politik för en marginell besparing. Nu har
            vi ett annat, liknande, fall. Är det så att pensionärerna skall
            få sin pension före midsommar, eller skall de få fira midsommar
            på måndagen för att regeringen skall spara 4
          </note>
          <note>
            miljoner i räntekostnader? Det handlar, Erik Åsbrink, om fem
            tusendels promille av statens budget. Hur blir det med detta?
          </note>
          <note>
            Slutligen, fru talman, vill jag yrka bifall till reservationerna
            1, 4, 18, 63 och 128.
          </note>
          <note type="speaker">
            Anf. 18 JAN BERGQVIST (s):
          </note>
          <note>
            Fru talman! Har visionerna vissnat? Slokar vårt engagemang för
            rättvisa och välfärd? Jag läste en orolig insändare från en man
            som var rädd för det.
          </note>
          <note>
            Han skrev att dagens politiker sitter där med näsan över kassaboken.
            Men var finns glöden, frågade han.
          </note>
          <note>
            Var finns den stora drömmen om framtiden? Kort sagt: Vart har
            svenska folkets visioner tagit vägen?
          </note>
          <note>
            Mitt eget svar på den frågan är att jag inte alls tror att svenska
            folket har slutat att brinna för fred, rättfärdighet och solidaritet.
            Tvärtom är den känslan kanske starkare i dag än någonsin.
          </note>
          <note>
            Jag tror att mina egna drömmar om framtiden är enkla och vanliga,
            och jag tror att jag delar de drömmarna med de flesta andra svenskar.
            Jag vill ha en värld i fred, en god livsmiljö med rent vatten,
            frisk luft och en rik natur. Jag vill att mina nära och kära skall
            kunna leva ett gott och tryggt liv och att barnen skall få en
            bra uppväxt och kan gå i en förstklassig skola.
          </note>
          <note>
            Jag ser att mina meddebattörer reser sig när jag pratar om dessa
            mål. De begär omedelbart replik när jag säger hur viktigt det
            är att barnen kan gå i en förstklassig skola.
          </note>
          <note>
            Jag vill att det skall finnas arbete och meningsfulla uppgifter
            åt alla i arbetsför ålder, att den äldre generationen skall kunna
            leva ett rikt och aktivt liv, att det skall finnas vård och omsorg
            åt alla som behöver och att det skall finnas en solidaritet som
            gör vårt samhälle humant och mänskligt.
          </note>
          <note>
            För oss socialdemokrater är drömmen om folkhemmet stark och levande.
            Vi känner att den drömmen faktiskt ligger inom räckhåll för människans
            möjligheter - det goda samhället, det rättvisa samhället, det
            gemensamma hemmet där svenska folket kan leva ett tryggt och gott
            liv högt upp i åldrarna.
          </note>
          <note>
            Men en sak vet vi av bitter erfarenhet, och det är att vi själva
            måste betala vad det kostar att bygga och bo i det gemensamma
            hemmet. En sund hushållning kräver sunda finanser. Vårt gemensamma
            hem får aldrig mer intecknas till långt över skorstenen och aldrig
            mer sättas i pant hos penninggudens legoknektar.
          </note>
          <note>
            Den ekonomiska kollaps som inträffade i början på 90-talet i
            Sverige slog stora blödande sår i välfärden: arbetslöshet, otrygghet,
            personliga konkurser, sociala tragedier. En halv miljon jobb försvann
            på tre år. Mer än 40 000 företag gick i konkurs. Blytunga räntor
            knäckte ryggraden på många familjers ekonomi. För första gången
            i Sveriges moderna historia stod vi inför det överhängande hotet
            att barn och unga riskerar att få ett sämre liv än generationen
            tidigare.
          </note>
          <note>
            Välfärden vacklade och var inte längre självklar.
          </note>
          <note>
            I valrörelsen 1994 varnade vi socialdemokrater för att läget
            var så katastrofalt att en ny regering måste få ett öppet mandat
            när det gällde att ta till alla de åtgärder som var nödvändiga
            för att reda ut situationen.
          </note>
          <note>
            Det var inte alls så, som Mats Odell säger, att det öppna mandatet
            smugglades in utan att någon visste om det. Tvärtom fick vi gång
            på gång höra att vi överdrev. Visst fanns det problem, men de
            var inte alls så allvarliga som Socialdemokraterna påstod, fick
            vi höra gång på gång.
          </note>
          <note>
            Men vi överdrev inte. Att Sverige slogs till marken av den ekonomiska
            kraschen kunde vi alla se, men det var inte bara att resa sig,
            borsta av kläderna och sedan gå vidare som om ingenting hade hänt.
            Vår ekonomi fick också svåra inre blödningar. De syntes inte så
            tydligt i början, men efter hand blev de mycket kännbara. Välfärden
            hade rasat en del, men framför allt var den starkt underminerad.
            Att mer än var fjärde krona av folkpensionen, av barnbidraget
            och av föräldrapenningen var en lånad krona var givetvis ohållbart,
            men den som kvitterade ut sin folkpension kunde inte se på sin
            pensionslapp hur mycket som betalades ordentligt och solidariskt
            över skatten och hur mycket pengar som till allt högre räntor
            lånades upp på den privata lånemarknaden - både här hemma och
            hos bankirer i Zürich, Tokyo och New York.
          </note>
          <note>
            Vårt konsolideringsprogram har fått kritik från två håll. Från
            ena hållet var det moderater och folkpartister som sade att konsolideringen
            kommer att misslyckas kapitalt. Så t.ex. dömde Anne Wibble ut
            vårt program med följande ord: "- - - en sörplig sörja som inte
            stoppar statsskuldens ökning". Anne Wibble hade fel, den gången
            också.
          </note>
          <note>
            Men jag möter också dem som kritiserar från andra hållet - de
            som säger att vi inte skulle ha tagit till så kraftigt från början
            utan i stället lagt konsolideringen på en längre tidsperiod. Visst
            är det svårt att avgöra vad som är den exakt rätta avvägningen,
            men den som kunde följa utvecklingen på nära håll såg hur extremt
            allvarlig situationen var hösten 1994. Vi var inte herrar i eget
            hus. Sveriges ekonomiska självbestämmande var starkt hotat. Statsskuldräntorna
            var som en glupsk gökunge som ville tränga ut allt annat i budgeten.
          </note>
          <note>
            Vi mötte en massiv misstro både utomlands och här hemma mot Sveriges
            ekonomi och politikens förmåga. Det räckte inte med att vi tydligt
            och klart lade om politiken. Det räckte inte med att vi efterhand
            kunde presentera väl underbyggda prognoser på att vi var på rätt
            väg. För att bygga upp förtroendet och bryta igenom misstrons
            massiva murar var det nödvändigt med mycket rejäla tag redan från
            början.
          </note>
          <note>
            Ändå kom genombrottet inte förrän vi efter en lång tid redovisat
            goda resultat och etablerat ett stabilt samarbete med Centerpartiet.
          </note>
          <note>
            Tänk om vi i stället hade tagit det lugnare. Då hade vi kanske
            i dag fått dras med de förlamande höga räntenivåer som vi hade
            i Sverige för ett och ett halvt år sedan. Då hade vi inte alls
            fått den kraft som vi nu har i investeringarna. Och då hade vi
            inte heller kunnat göra de offensiva satsningar som Centerpartiet
            och Socialdemokraterna föreslår att riksdagen i dag skall besluta
            om.
          </note>
          <note>
            Jag känner det som att vi i dag går in i ett nytt skede i politiken.
            Vi har nu det värsta bakom oss, en hyfsad tillväxt framför oss
            och en knäck på arbetslöshetskurvan i sikte. Vår huvuduppgift
            är att sätta Sverige i arbete, att fram till år 2000 halvera den
            öppna arbetslösheten till 4 %.
          </note>
          <note>
            Bo Lundgren sade att ekonomin går sämre. Men i verkligheten är
            det tvärtom. Sverige har nu åter tillväxt, och tillväxten sker
            främst i den privata sektorn.
          </note>
          <note>
            Företagsklimatet i Sverige är bättre i år än något år tidigare
            under 1990-talet, och vi förbättrar det undan för undan - med
            utbildning, lägre skatter, stöd till forskning och utveckling
            och stöd till export och marknadsföring.
          </note>
          <note>
            Att tillgång och kvalitet på vård, omsorg och skola nu kan förbättras
            är efterlängtat. Och handen på hjärtat, inte var det många som
            räknade med att vi redan under perioden juli 1997 till december
            1998 skulle kunna mobilisera 12 miljarder kronor i ökade statsbidrag.
          </note>
          <note>
            Låt oss inte skapa onödiga motsättningar mellan företag och kommuner.
            Bra företagsklimat gagnar kommunerna, och bra klimat för kommunerna
            gagnar företagen.
          </note>
          <note>
            Nu finns det förutsättningar för att driva tillbaka arbetslösheten,
            och jag tror för min del att vi kommer att få en knäck på arbetslöshetskurvan
            redan i höst.
          </note>
          <note>
            Kampen mot arbetslösheten, Anne Wibble, är verkligen inte bara
            en konjunkturfråga. Det handlar om ett brett program över hela
            samhället. Det krävs att alla goda krafter mobiliseras. Men med
            ett bättre företagsklimat, ett kunskapslyft, människor med allt
            bättre kunskaper och kompetens och en målmedveten omställning
            av Sverige till ett hållbart samhälle har vårt land och folk mycket
            goda förutsättningar inför framtiden. Vi märker också att framtidstron
            börjar komma tillbaka. Optimismen och förväntningarna stiger.
          </note>
          <note>
            Jag måste dock göra ett mycket tydligt undantag för några av
            mina meddebattörer. De är som vanligt ovanligt framstående med
            sina dystra spådomar. Anne
          </note>
          <note>
            Wibble sade att den öppna arbetslösheten i dag är den högsta
            på 23 år. Hon skall nog vara litet försiktig med vad hon säger.
            Vi kan titta på de senaste månadssiffrorna som gäller för maj.
            Det visar sig att toppen i den öppna arbetslösheten var i maj
            1993. Man måste troligen gå tillbaka 67 år, till 1930, för att
            finna lika höga siffror.
          </note>
          <note>
            Kristdemokraterna, Folkpartiet och Moderaterna har försökt samla
            sig till en allians. Inte minst Mats
          </note>
          <note>
            Odell predikade för denna allians. Men om det motstridiga och
            spretiga innehållet i den här alliansens politik läggs till grund
            för en ny regeringspolitik skulle kronan sjunka och räntorna stiga,
            och det skulle bli en risk för att det återigen skulle bli ett
            stort svart hål i botten på den svenska statens kassakista.
          </note>
          <note>
            Jag kan nämna den centrala frågan om statsbidragen till kommunerna.
            När det gäller den splittras de tre partierna på tre olika linjer.
            Folkpartiet säger att det är angeläget att kommunerna får ökade
            statsbidrag. Därför tillstyrker partiet regeringens förslag.
          </note>
          <note>
            Kristdemokraterna säger att det inte räcker med regeringens förslag,
            utan man måste öka statsbidragen.
          </note>
          <note>
            Moderaterna säger att regeringen har föreslagit alldeles för
            mycket pengar; det räcker gott och väl med det som kommunerna
            redan har.
          </note>
          <note>
            Det blir ännu mer dramatiskt om vi studerar partiernas olika
            inriktning när det gäller hur mycket resurser de vill ställa till
            förfogande för den gemensamma sektorn. Detta kan vi avläsa i deras
            förslag till utgiftstak för staten och socialförsäkringarna. Socialdemokraterna
            och Centern startar på 720 miljarder för 1998
          </note>
          <note>
            och rör sig sedan uppåt undan för undan. Kristdemokraterna och
            Folkpartiet strävar också uppåt, fast
          </note>
          <note>
            Kristdemokraterna släpar efter ett år och Folkpartiet två år
            i förhållande till Socialdemokraterna och Centern.
          </note>
          <note>
            Men Moderaterna följer en helt annan utvecklingsbana. Medan de
            övriga partierna går uppåt undan för undan lägger Moderaterna
            sig på en extremt låg nivå i utgångsläget. Sedan går det bara
            utför. Det betyder att det inom tre år blir en hundramiljardersklyfta
            mellan Centern och Socialdemokraterna å ena sidan och Moderaterna
            å den andra sidan. Men det verkligt uppseendeväckande är ju att
            den stora klyfta som demonstreras redan 1998 mellan Moderaterna
            å ena sidan och Folkpartiet och Kristdemokraterna å den andra
            sidan vidgas kraftigt år för år. Det blir ett allt större gap
            mellan dessa partier.
          </note>
          <note>
            Då uppstår naturligtvis frågor till Folkpartiet och
          </note>
          <note>
            Kristdemokraterna: Varför vill ni gå i armkrok med detta extrema
            högerparti? Varför har ni så litet kritik att framföra mot det
            stora antisociala experiment som
          </note>
          <note>
            Moderaterna vill genomföra?
          </note>
          <note>
            I manifestet Land för hoppfulla står det svart på vitt att Moderaterna
            vill bryta upp välfärdsstaten.
          </note>
          <note>
            Vilka sociala konsekvenser anser Folkpartiet och
          </note>
          <note>
            Kristdemokraterna skulle uppstå om man följer Moderaternas förslag?
            Ett exempel är Moderaternas förslag till nedskärningar på de olika
            utgiftsområdena för 1999; det är alltså det första året på en
            ny mandatperiod. Där hittar vi minus 9,9 miljarder i statsbidrag
            till kommunerna, minus 5,5 miljarder i socialförsäkringar utanför
            statsbudgeten, minus 4,8 miljarder till vård och omsorg, minus
            2,6 miljarder till studiestöd, minus 10,1 miljarder när det gäller
            ekonomisk trygghet vid sjukdom och handikapp, minus 900 miljoner
            till invandrare och flyktingar. Och då har jag inte nämnt den
            dramatiska minskningen av pengar till akassan och arbetsmarknadspolitiken.
          </note>
          <note>
            Anser Anne Wibble och Mats Odell att detta får acceptabla konsekvenser
            när det gäller välfärd och social trygghet? Jag väntar med stort
            intresse på ert svar. Väljer ni vården och omsorgen, eller väljer
            ni
          </note>
          <note>
            Moderaterna?
          </note>
          <note>
            Roy Ottosson talade engagerat om fördelningspolitiken och om
            de sociala problemen. Det är litet märkligt att denna starka markering
            sker strax efter det att Birger Schlaug har öppnat för ett samarbete
            med Moderaterna i regeringsställning. Och den sker efter det att
            Moderaterna har presenterat sin beryktade rapport Land för hoppfulla,
            där det står att Moderaterna bl.a. vill bryta upp välfärdsstaten.
            I detta läge väljer Miljöpartiet att gå ut och säga att man är
            intresserad av regeringsförhandlingar med den borgerliga gruppen
            och Moderaterna.
          </note>
          <note>
            Moderaterna talar om överbeskattning. Betyder det att det var
            en normalbeskattning under de år när statsskulden fördubblades?
            Var det en normalbeskattning när statens inkomster understeg utgifterna
            med hundratals miljarder? Skall staten aldrig betala tillbaka
            sina skulder?
          </note>
          <note>
            Moderaterna talar gärna högtidligt om ansvar och moral i politiken.
            Men var finns ansvaret i det uttalande som Bo Lundgren gjorde
            i kammaren härförleden? Han sade:
          </note>
          <note>
            Om det bara är statsskuldräntorna som är problemet, så finns
            inte det problemet. Det är bara att sänka skatterna.
          </note>
          <note>
            I frihetens namn vill Moderaterna vingklippa kommunerna. I frihetens
            namn vill de ta ifrån landstingen stora resurser. I frihetens
            namn vill de sänka skatterna på ett sådant sätt att det skapar
            hårda motsättningar och växande klyftor i Sverige.
          </note>
          <note>
            Hur trovärdig är en sådan politik? Vad händer på många håll bland
            Moderaternas kommun- och landstingspolitiker? Jo, i sina egna
            budgetar och verksamhetsplaner tillgodoräknar de sig fullt ut
            de ökade statsbidrag som moderaterna i riksdagen röstar emot -
          </note>
          <note>
            inte bara för 1998 utan även för åren 1999 och 2000.
          </note>
          <note>
            Moderater i kommuner och landsting vill använda pengar som moderaterna
            i riksdagen inte vill ge dem.
          </note>
          <note>
            Antingen har de redan nu gett upp hoppet om en moderatledd regering
            efter nästa år, eller också betraktar de Moderaternas riksdagspolitik
            som orealistisk och omöjlig.
          </note>
          <note>
            Vi socialdemokrater vill ha ett folkhem där rättfärdigheten bor,
            där varje invånare har lika värde. I
          </note>
          <note>
            det goda folkhemmet skall finnas glädje och framtidstro, livslust
            och drömmar. Där skall finnas utrymme för varje individ att ta
            vara på sina egna förutsättningar, ta egna initiativ, växa och
            utvecklas. I det goda folkhemmet står dörrarna öppna för solidaritet
            och gemenskap, även för flyktingar och invandrare. Det är så vi
            socialdemokrater vill bygga framtiden.
          </note>
          <note>
            Med det yrkar jag bifall till hemställan i finansutskottets betänkande
            i alla delar.
          </note>
          <note type="speaker">
            Anf. 19 BO LUNDGREN (m) replik:
          </note>
          <note>
            Fru talman! Jan Bergqvist beskrev den kollaps i ekonomin som
            följde av 80-talets politik mycket vältaligt. Vi är överens på
            en punkt: Det som inträffade som en följd av det får inte inträffa
            ytterligare en gång. Men för att klara det måste man ju veta vad
            orsaken var. Varför blev det så? Den läxan har inte
          </note>
          <note>
            Socialdemokraterna lärt.
          </note>
          <note>
            Det ni har gjort de senaste nästan tre åren i regeringsställning
            är att genomföra en politik som visar att ni visserligen har insett
            - en helomvändning skedde ju sommaren 1994 - att statsfinanserna
            måste balanseras, men inte insett att balans i ekonomin innebär
            att vi inte har massarbetslöshet och att människorna mår bra.
            De skattehöjningar och återregleringar som Socialdemokraterna
            har genomfört har lett till att vi har en enorm massarbetslöshet.
            Även om vi skulle få ett brott på kurvan därför att ekonomin under
            några år har en tillväxt, om än för svag, innebär det bara att
            vi har en fortsatt hög arbetslöshet som en gång kommer att svänga
            uppåt. I regeringens egen bedömning av läget år 2000 finns ju
            en arbetslöshet som totalt - och det är det som är det intressanta,
            Jan Bergqvist; fuska inte bort siffrorna igen! - ligger på 13
            %.
          </note>
          <note>
            Lidelsefullt försvarar också Jan Bergqvist det högskattesamhälle
            som gör att han, tillsammans med andra politiker, bestämmer över
            människornas vardag. När de tappar kontrollen, när Jan Bergqvist
            inte förmår ge människorna den trygghet han har tagit ifrån dem,
            blir det ingen trygghet alls. Det vi moderater vill göra är att
            sänka skatten för vanliga hushåll kraftigt. Det minskar också
            deras behov av bidrag och subventioner. Den politiken, Jan Bergqvist,
            är moraliskt riktig. Den borde också Socialdemokraterna acceptera.
          </note>
          <note type="speaker">
            Anf. 20 JAN BERGQVIST (s) replik:
          </note>
          <note>
            Fru talman! Är inte den beska sanningen, Bo
          </note>
          <note>
            Lundgren, att om inte Moderaternas politik hade bundit staten
            till så väldiga skuldräntor hade vi kunnat ha betydligt behagligare
            och lägre skatter? I stället för att vi nu undan för undan tar
            ned statsskulden och de förödande skuldräntorna, som äter upp
            för 100 miljarder kronor om året, vill nu Moderaterna upprepa
            det misstag som inträffade när Bo Lundgren satt i regeringen.
            Bidragsberoendet har aldrig ökat så snabbt, och de offentliga
            utgifterna som andel av vår ekonomi aldrig nått en sådan rekordnivå,
            som när Bo
          </note>
          <note>
            Lundgren ledde utvecklingen.
          </note>
          <note>
            Jag såg att Bo Lundgren studsade till när jag citerade honom
            från riksdagsdebatten, men faktum är att han den 21 november uttalade
            sig så här: "Om det är statsskuldräntorna som är problemet så
            finns inte det problemet. Det är bara att sänka skatterna." Uppträder
            man så ansvarslöst och diskuterar de här frågorna på det sättet
            är det inte att undra på att det gick så illa när
          </note>
          <note>
            Bo Lundgren satt i Finansdepartementet.
          </note>
          <note>
            Sedan vill jag fråga vad Bo Lundgren har att säga t.ex. till
            sina partivänner i Göteborg. Jag har här deras program och verksamhetsplan
            fram till år 2000. Där räknar de in, fullt ut, de ökade statsbidrag
            som Bo
          </note>
          <note>
            Lundgren om en stund kommer att rösta emot. Jag kan förstå att
            man gör det för 1998. Det är en sak. Men att man för 1999 och
            2000 fullt ut räknar in de här ökade statsbidragen skulle jag
            gärna vilja ha Bo Lundgrens kommentar till.
          </note>
          <note type="speaker">
            Anf. 21 BO LUNDGREN (m) replik:
          </note>
          <note>
            Fru talman! Jan Bergqvist kommenterade inte frågan om vanliga
            hushålls utlämnande till politiker som
          </note>
          <note>
            Jan Bergqvist och andra. Det är rätt märkligt att socialdemokratin
            nu har övergett det som en gång i tiden var arbetarrörelsens mål,
            såvitt jag förstod det, nämligen att man skulle kunna försörja
            sig på sitt eget arbete efter skatt. Nu är det inte så. Nu är
            man beroende av bidrag.
          </note>
          <note>
            Jan Bergqvist berörde inte heller arbetslösheten.
          </note>
          <note>
            Regeringen säger själv i den vårproposition som Jan
          </note>
          <note>
            Bergqvist yrkar bifall till att arbetslösheten år 2000
          </note>
          <note>
            visserligen kan minska något men ändå totalt sett ligga kvar
            på 13 %. Det är en orimlig arbetslöshet, med enorma kostnader
            för människorna som följd.
          </note>
          <note>
            De skattesänkningar vi föreslår är finansierade till sista kronan.
            Om vi sedan lyckas föra en politik som leder till lägre arbetslöshet
            och bättre tillväxt förbättras möjligheterna att utöver det ytterligare
            sänka skatterna. Men det är skattesänkningar som gäller vanliga
            människor. Det gäller kommunalskatten och egenavgifterna. Det
            gäller grundavdrag för barn, vilket ger bättre förutsättningar
            för barnfamiljer. Allt det här är för att man skall kunna leva
            på sin lön.
          </note>
          <note>
            En högre tillväxt innebär också att vi får bättre underlag för
            kommunerna. Det finns 400 miljarder i kommunsektorn i dag, och
            av det går 40-45 miljarder till administration och förvaltning.
            Det är klart att det finns pengar och möjligheter att göra omprioriteringar,
            men det viktiga för kommunsektorn är att få en tillväxt - färre
            som behöver socialbidrag, färre arbetslösa, fler i arbete och
            fler människor som faktiskt betalar kommunal inkomstskatt. Om
            vi får en procentenhets ökning av skatteunderlaget varje år de
            närmaste tre åren har kommunernas och landstingens ekonomi förbättrats
            med uppemot 10 miljarder kronor.
          </note>
          <note>
            Det är det som är grunden för välståndet. Det misstag
          </note>
          <note>
            Socialdemokraterna gör är att ni inte längre förstår att grunden
            för välstånd är arbete.
          </note>
          <note>
            Jan Bergqvist! Varför skall vanliga människor inte få leva på
            sin egen lön? Varför tror Socialdemokraterna att arbetslösheten
            måhända går ned, men till en sådan fruktansvärt hög nivå som den
            år 2000?
          </note>
          <note type="speaker">
            Anf. 22 JAN BERGQVIST (s) replik:
          </note>
          <note>
            Fru talman! När Bo Lundgren och jag diskuterade låginkomsttagarnas
            skatter i kammaren förra gången påstod han att de var 70 %. Nu
            är han nere i 60-65 %.
          </note>
          <note>
            Diskussionen rör sig alltså åt rätt håll, precis som utvecklingen
            allmänt sett i den svenska ekonomin.
          </note>
          <note>
            Jag vill gärna ha så låga skatter som möjligt. Men
          </note>
          <note>
            - vi måste ju se till att ha ordning på våra affärer och finansiera
            våra utgifter. Hade vi inte haft denna fördubbling av statsskulden,
            denna kraftiga ökning av statsskuldräntorna under den tid som
            Bo Lundgren satt i Finansdepartementet, hade vi inte behövt ha
            så höga skatter som vi har i dag.
          </note>
          <note>
            Sedan hade Bo Lundgren ingenting att säga om den helt avgörande
            fråga jag tog upp. Detta är ju uppseendeväckande! Här går Moderaterna
            lokalt ut och tillgodoräknar sig fullt ut den ökning av statsbidragen
            som Bo Lundgren kommer att rösta emot. Jag säger ingenting om
            1998, för då kommer kommunerna att få de höjda statsbidragen.
            Men om Moderaterna själva inte tror på antingen ett moderat alternativ
            eller att den moderata politiken är realistisk och möjlig är det
            ju ett oerhört underkännande av hela den uppläggning som Bo Lundgren
            har haft i den här ekonomisk-politiska frågan.
          </note>
          <note type="speaker">
            Anf. 23 ANNE WIBBLE (fp) replik:
          </note>
          <note>
            Fru talman! Jag har två mindre och två större kommentarer.
          </note>
          <note>
            När det gäller uppgiften om arbetslöshetsrekordet under 23 år
            rekommenderar jag ett telefonsamtal till
          </note>
          <note>
            Statistiska centralbyrån, varifrån jag fick den uppgiften för
            något mindre än två veckor sedan. Det är då beklämmande att höra
            Jan Bergqvist säga att utvecklingen går åt rätt håll. Det gör
            den alltså inte.
          </note>
          <note>
            Jag är glad över att Jan Bergqvist tog upp detta med sörplig
            sörja. Det var ett alldeles korrekt påstående från min sida, och
            detta har socialdemokraterna lustigt nog själva bevisat. Den kommentaren
            gällde de ursprungliga åtgärderna som var helt otillräckliga.
            Det bevisas ju genom att man nu har byggt på dem i flera omgångar.
            Mitt påstående var rätt.
          </note>
          <note>
            Beträffande de litet större frågorna om vården och skolan är
            det ingen hemlighet att Folkpartiet känner mera för vård och omsorg
            än både moderater och socialdemokrater. Det är därför som jag
            är folkpartist och inte moderat eller socialdemokrat. Det är mycket
            enkelt. Jag tycker faktiskt att Jan Bergqvist borde vara litet
            försiktig med att kasta sten i glashus. Det viktigaste för hela
            välfärdspolitiken, skattebasen, försvinner nu successivt med s-politiken
            och c-politiken.
          </note>
          <note>
            I rent konkreta frågor är det socialdemokraterna som försämrar
            assistentersättningen för människor med funktionshinder. Ni drar
            in på de handikappade.
          </note>
          <note>
            Ni försämrar biståndet till fattiga människor utanför
          </note>
          <note>
            Sverige. Ni försämrar änkepensionen för människor som inte har
            en chans att göra någonting åt det. Detta är bara några åtgärder.
            Jag vill påminna om att handikappreformen genomfördes av en folkpartistisk
            socialminister i en borgerlig regering.
          </note>
          <note>
            Vart har tagit visionerna tagit vägen? frågade Jan
          </note>
          <note>
            Bergqvist. Ja, det lät ju intressant. Det var många vackra ord,
            men det var faktiskt en pinsam skillnad mellan orden och åtgärderna.
            Det talades om god miljö. Är det import av kolkraft från Danmark?
          </note>
          <note>
            Och när det gäller jobben erbjuder ni förtidspensionering. Massor
            av ungar får inte lära sig något i skolan. Ni försämrar handikappreformen.
            Detta är en dålig politik. Ni kan inte lura människor på det viset.
          </note>
          <note type="speaker">
            Anf. 24 JAN BERGQVIST (s) replik:
          </note>
          <note>
            Fru talman! Anne Wibble är knappast nyansernas mästare. Det har
            vi märkt ett antal gånger. Dessutom är hon tyvärr vårdslös med
            sanningen.
          </note>
          <note>
            De siffror som jag redovisade har jag fått från riksdagens utredningstjänst
            i dag. De är alltså korrekta.
          </note>
          <note>
            Anne Wibble var vårdslös med sanningen när hon påstod att de
            handikappade kommer att förlora sina assistenter på grund av den
            förändring som föreslås i vårpropositionen.
          </note>
          <note>
            Anne Wibble försökte komma ifrån detta med sörplig sörja, och
            det förstår jag. Men faktum är ju att
          </note>
          <note>
            Anne Wibble ett mycket stort antal gånger har gått ut och förutspått
            att den socialdemokratiska regeringen inte skulle kunna klara
            att konsolidera budgeten. Nu ser vi att Anne Wibble hade fel.
            Vi kommer att klara det. På samma sätt drar vi nu åt alla krafter
            för att mobilisera för att få ned arbetslösheten. Det är en oerhörd
            kraftansträngning. Den som inte ser att vi nu har skapat förutsättningar
            för detta och att det har blivit ett brott på arbetslöshetskurvan,
            den väljer att blunda för verkligheten.
          </note>
          <note type="speaker">
            Anf. 25 ANNE WIBBLE (fp) replik:
          </note>
          <note>
            Fru talman! Den statistiska diskrepansen kan vi antagligen lösa
            genom att vi låter utredningstjänsten ringa ett telefonsamtal
            till Statistiska centralbyrån.
          </note>
          <note>
            Detta med budgetsanering är mera intressant, om man har gjort
            vad man har lovat och hur det går med jobben och vården. Det är
            vad människor vill veta.
          </note>
          <note>
            Hur kommer det att gå med arbete? Kommer jag, mina barn, mina
            anhöriga eller mina vänner att kunna få ett arbete? Kan man lita
            på att vården och omsorgen fungerar om man behöver hjälp? Kan
            man lita på att skolan ger barnen goda kunskaper? Kan man lita
            på att man vågar sig ut på gatorna utan att bli attackerad av
            olika MC-gäng?
          </note>
          <note>
            De svar som socialdemokratin har att erbjuda är väldigt tillbakablickande
            och väldigt dystra. De lider av en utpräglad brist på att kunna
            se vad människors vardagsproblem handlar om. Detta är beklagligt.
            Det är väldigt viktigt att man faktiskt relaterar till det som
            människor upplever i vardagen när man skall tala om visioner.
            Det var därför som jag försökte att föra ned det som Jan Bergqvist
            sade om miljö, jobb, vården och skolan till den nivån. De åtgärder
            ni föreslår passar inte alls ihop. Jag tror alltså inte att människor
            låter sig luras av vackra ord när åtgärderna inte passar ihop.
          </note>
          <note>
            Jag kan gärna erkänna en sak. Jag var väl litet naiv sommaren
            1994 under valrörelsen, men jag kunde inte drömma om att socialdemokraterna
            skulle offra jobben för att klara budgetsaneringen med en så katastrofalt
            antiföretagspolitik som man har fört.
          </note>
          <note type="speaker">
            Anf. 26 JAN BERGQVIST (s) replik:
          </note>
          <note>
            Fru talman! Jag vet att mina siffror är riktiga. Något som jag
            sällan gör är att uttala mig om framtiden, men jag tror att jag
            vågar mig på det den här gången.
          </note>
          <note>
            När det gäller den genomsnittliga arbetslösheten under 1997 är
            jag rätt säker på att i slutet av året kommer arbetslöshetssiffran
            för den öppna arbetslösheten
          </note>
          <note>
            1993 - 8,2 % - att visa sig vara högre än den genomsnittliga
            siffran för 1997. Jag är säker på att det kommer att vara så.
            Vi kan kolla detta i en senare debatt. I
          </note>
          <note>
            övrigt var de siffror som jag nämnde helt korrekta.
          </note>
          <note>
            Anne Wibble är för en höjning av socialförsäkringarna. Av statsfinansiella
            skäl har vi socialdemokrater under en tid tvingats att sänka ersättningsnivåerna
            till 75 %. Nu är trycket inte så stort, så nu kan vi höja till
            80 % i föräldraförsäkring, sjukersättning och a-kassa. Då är det
            intressant att ett parti - jag skall inte nämna dess namn - som
            Folkpartiet vill samarbeta med säger nej till detta av ideologiska
            skäl. Det partiet vill inte att det skall vara så höga ersättningsnivåer
            i socialförsäkringarna. Då står Folkpartiet inför ett vägval.
            Det går an att säga att vi tycker si och vi tycker så, men kvar
            står att Moderaterna är det dominerande partiet i den treallians
            som ni har försökt att bilda.
          </note>
          <note type="speaker">
            Anf. 27 MATS ODELL (kd) replik:
          </note>
          <note>
            Fru talman! Jag har tre kommentarer till Jan
          </note>
          <note>
            Bergqvists anförande. Det gäller drömmen om folkhemmet, om historieskrivningen
            under den förra mandatperioden och slutligen om tresamarbetet.
          </note>
          <note>
            Drömmen om folkhemmet hålls levande av socialdemokraterna, säger
            Jag Bergqvist. Det är bra, men människor upplever knappast en
            bra skola, vård och omsorg i dag. Och vem är det som har skurit
            ned på detta?
          </note>
          <note>
            Enbart i Stockholms län har socialdemokraterna tillsammans med
            Vänstern och Miljöpartiet ett program för att skära bort 3,6 miljarder
            kronor från vård och omsorg. Jan Bergqvist borde vara litet mer
            försiktig med detta. Med den företagsfientliga politik som har
            förts - med bl.a. 28 dagars sjukförsäkringsperiod - kommer denna
            dröm att förbli en dröm.
          </note>
          <note>
            Beträffande historieskrivningen vill Jan Bergqvist ge intrycket
            av att socialdemokraterna var en väldigt återhållande kraft när
            det gällde utgifter under den förra mandatperioden. En lätt kontroll
            i protokollet kommer att ge en helt annan bild. När vi satsade
            100
          </note>
          <note>
            miljarder på infrastrukturinvesteringar, då ville socialdemokraterna
            satsa 155 miljarder. När vi försökte föra en ansvarig politik
            ville socialdemokraterna öka på utgifterna ytterligare. Vi fick
            jaga Bert Karlsson och Ian Wachtmeister för att få ihop till en
            stram budget under denna period. Så historieskrivningen,
          </note>
          <note>
            Jan Bergqvist, är inte trovärdig.
          </note>
          <note>
            Slutligen frågan hur vi skall kunna arbeta tillsammans med Moderaterna
            och Folkpartiet. Socialdemokraterna har ganska lätt att ena sig
            med olika partier om hur man skall dela på en kaka. Det är alldeles
            uppenbart. Men det som vi har visat är hur vi vill skapa ett mer
            löntagarvänligt och företagsvänligt klimat som skapar resurser
            att dela på. Sedan överlåter vi åt väljarna att ta ställning till
            hur tyngdpunkten i en framtida regering skall se ut.
          </note>
          <note type="speaker">
            Anf. 28 JAN BERGQVIST (s) replik:
          </note>
          <note>
            Fru talman! Först och främst vill jag påstå att vi var ett parti
            som tog ansvar även i oppositionsställning. Det visade vi på många
            sätt, bl.a. genom ett antal smärtsamma överenskommelser med den
            dåvarande regeringen. Vi lade också fram program som höll ihop.
            Detta kan vi gärna föra en diskussion om.
          </note>
          <note>
            Före valet 1991 gick ju både Jerzy Einhorn och
          </note>
          <note>
            Mats Odell ut och sade att det var nödvändigt att staten tillförde
            mer medel till sjukvården. Vi vet ju att därav blev intet. Nu
            har vi nästan samma situation.
          </note>
          <note>
            Det dominerande av de tre partierna säger att de pengar som kommunerna
            och landstingen får är nog redan i dag, att det inte behövs mer
            tillskott utan att det bara är att ändra om, även om deras lokala
            politiker kanske inte tycker det.
          </note>
          <note>
            Det kanske är synd att säga detta till en f.d. kommunikationsminister,
            men jag tycker att Mats Odell uppträder i finanspolitiken på samma
            sätt som den trafikfarlige bilisten som kom till en vägkorsning
            -
          </note>
          <note>
            han blinkar åt vänster men svänger åt höger.
          </note>
          <note type="speaker">
            Anf. 29 MATS ODELL (kd) replik:
          </note>
          <note>
            Fru talman! Det var inte mycket svar på de frågor som togs upp
            här i debatten.
          </note>
          <note>
            Socialdemokraterna tog ansvar i oppositionsställning, säger Jan
            Bergqvist. Jag måste säga att jag på den tiden väldigt sällan
            hörde Göran Persson stå i talarstolen och dundra att den som är
            satt i skuld är icke fri. Tvärtom talade man om att den borgerliga
            regeringen med vällust skar i välfärden. Det skulle bli slut på
            nedskärningarna, om Socialdemokraterna kom till makten. Då skulle
            det vara slut på slakten i välfärden. Det var ju det budskap som
            ni vann valet på. Ni vann också valet på budskapet att man snabbt
            skulle pressa ned arbetslösheten. Men vi har hört av debatten
            här i dag att det har blivit precis tvärtom.
          </note>
          <note>
            Jag skall gärna erkänna, fru talman, att det var en sak som vi
            misslyckades med i regeringsförhandlingen, nämligen att överföra
            pengar från löntagarfonderna till vårdsektorn. Jag beklagar att
            vi den gången kanske inte var lika väl förberedda som vi är nu
            när det gäller att bedöma hur vi skall åstadkomma de nödvändiga
            resurserna. Det motstånd som vi mötte från de övriga partierna
            var ju just mot att ta pengar som var fonderade för att överföra
            dem till vårdsektorn.
          </note>
          <note>
            I det här fallet har vi visat på att vi har en gemensam uppfattning
            med flera av de aktuella partierna om hur detta skall genomföras.
            Sedan överlåter vi - jag upprepar det igen - åt väljarna att ta
            ställning till hur tyngdpunkten skall ligga i en kommande riksdagsmajoritet.
          </note>
          <note>
            Jag är helt övertygad om att svenska folket inser att vårdsektorn
            behöver mer pengar, att det behövs resurser för att klara vården
            och omsorgen, inte minst på grund av den demografiska utvecklingen.
            Sverige går till mötes en utveckling fram till år 2010 med
          </note>
          <note>
            32 % fler människor som är över 85 år. Det är ganska enkelt,
            Jan Bergqvist, att peka på dessa elementära saker, och jag tror
            att svenska folket kommer att väga in dem när de går till valurnorna
            i september nästa år.
          </note>
          <note type="speaker">
            Anf. 30 JAN BERGQVIST (s) replik:
          </note>
          <note>
            Fru talman! Ibland får man gå tillbaka i tiden, och jag tycker
            att det är viktigt att inte Mats Odells historieskrivning blir
            bestående. Han började med att påstå att vi försökte smuggla in
            det öppna mandatet på väljarna. Vi var ju väldigt tydliga och
            tog en mycket smärtsam diskussion om olika konkreta frågor, t.ex.
          </note>
          <note>
            karensdagar i föräldraförsäkringen där vi fick ta mycket stryk
            i fråga om opinionsbildningen. Sedan har vi ändå inte ens genomfört
            detta, trots att vi har betalat det politiska priset många gånger
            om.
          </note>
          <note>
            Vi underströk verkligen mycket tydligt i valrörelsen 1994 att
            Sveriges ekonomiska problem var mycket allvarligt och att det
            krävdes exceptionella åtgärder. Vi sade också tydligt att vi stod
            inför det överhängande hotet att situationen för barn och ungdomar
            kunde bli sämre än för den tidigare generationen, vilket skulle
            vara alldeles unikt i Sveriges moderna historia.
          </note>
          <note type="speaker">
            Anf. 31 ROY OTTOSSON (mp) replik:
          </note>
          <note>
            Fru talman! Fred, rättfärdighet, solidaritet - ja, jättebra.
            Varför då inte skära i de militära utgifterna lika mycket som
            ni skär i resten av staten och öka biståndet? Det är ju faktiskt
            en ynklighet av den socialdemokratiska regeringen och den socialdemokratiska
            majoriteten här i riksdagen att göra nedskärningar för de allra
            fattigaste i världen. Vi har ett proportionellt sett omfattande
            militärt försvar som vi faktiskt skulle kunna skära ned på lika
            mycket som vi skär ned när det gäller resten av statsförvaltningen.
            Det har vi inte gjort. Men vi i Miljöpartiet tycker att vi borde
            göra det.
          </note>
          <note>
            Det är högstämda ord vi hör från Jan Bergqvist.
          </note>
          <note>
            Vi från Miljöpartiet, som varken är socialister eller borgerliga,
            kör ett tredje alternativ. Vi kallar det för det gröna alternativet.
            I land efter land runt om i världen växer det fram ett annat sätt
            att se på politiken.
          </note>
          <note>
            För oss är det inte så självklart att tro på dessa högstämda
            visor. Vi ser på vad ni faktiskt gör.
          </note>
          <note>
            Problemet med er socialdemokrater är att ni säger mycket som
            kan låta bra. Men vad gör ni? Vi har ju haft en del förhandlingar
            och träffat en del uppgörelser med regeringen. Men vi konstaterar
            att det inte alltid är så att de fullföljs på det sätt som är
            avsett. Jag tog upp en väldigt viktig sak, nämligen en redovisning
            av hur det går med miljöskulden. Jag vet att Jan
          </note>
          <note>
            Bergqvist är intresserad av dessa frågor. När vi nu diskuterar
            den ekonomiska politiken vore det därför intressant att få en
            redovisning av hur miljötillståndet förändras. Det skulle ge en
            bild av hur naturkapitalet eventuellt försämras eller förbättras.
            Vi skulle få en bild av de totala kostnaderna för miljön som uppkommer
            till följd av den ekonomiska utvecklingen i övrigt. Varför förvägras
            vi denna bild? Vi får ju bara listor över åtgärder som har vidtagits
            av regeringen, vilka är helt ointressanta när det gäller att bedöma
            den totala utvecklingen. Vi tvingas ju att gå ut utanför detta
            hus till andra institutioner, internationella institutioner, för
            att få fram bilder, och de är inte vackra.
          </note>
          <note>
            Jag har redovisat dem. De visar att det går bakåt.
          </note>
          <note>
            Varför kan inte socialdemokratin stå för sådana här överenskommelser?
            Självfallet är vi intresserade av att diskutera med andra när
            vi märker att vår hittillsvarande samtalspartner fungerar så dåligt.
          </note>
          <note>
            Vi är också oroliga, och inte så litet heller, när det gäller
            synen på näringslivet och kopplingen till arbetslösheten. Vi skrev
            tillsammans med Socialdemokraterna i tillväxtpropositionen att
            det måste bli en tillväxt på den privata sektorn, att företagen
            måste få bättre villkor, att vi måste få nya företag, växande
            små och medelstora företag osv. Men vad har hänt sedan?
          </note>
          <note type="speaker">
            Anf. 32 JAN BERGQVIST (s) replik:
          </note>
          <note>
            Fru talman! Tillväxten sker i dag framför allt i den privata
            sektorn. Det är faktiskt så.
          </note>
          <note>
            Roy Ottosson inledde med att säga att det är ynkligt att även
            biståndet har blivit föremål för besparingar. Det är ju så att
            vi har tvingats att göra besparingar över hela fältet, vilket
            också har inneburit besparingar på biståndet. Men jag tycker att
            man kanske skall vara litet försiktig med orden och sätta in detta
            i sitt sammanhang. Vid en internationell jämförelse är
          </note>
          <note>
            Sverige nämligen det tredje landet i världen när det gäller biståndet.
            Vi skall återgå till enprocentmålet.
          </note>
          <note>
            Nu föreslås ju att vi skall öka andelen från 0,7 % till
          </note>
          <note>
            0,72 % för att därmed närma oss enprocentsmålet.
          </note>
          <note>
            Det är väldigt lätt att kasta ur sig ord som ynkligt.
          </note>
          <note>
            Men med tanke på att vi faktiskt är det tredje biståndslandet
            i världen, att vi behåller den positionen och tänker återgå till
            enprocentsmålet, är detta bara att kasta ur sig ord som inte har
            med de ekonomiska och sociala sammanhangen att göra.
          </note>
          <note>
            Sedan är det riktigt som Roy Ottosson sade, att jag är mycket
            intresserad av miljöräkenskaper och av att man redovisar miljöfaktorerna
            ihop med de ekonomiska frågorna. Det är mycket viktigt. Men vi
            måste också se till att vi har metoder så att det blir rätt och
            korrekt. Det är det som är problemet. Det tar tid att utveckla
            metoder.
          </note>
          <note>
            Roy Ottosson redovisar siffror från beräkningar av den miljöjusterade
            nationalprodukten. Det är mer ett räkneexempel än verkliga siffror.
            Metoderna för att göra en korrekt beskrivning värderat i kronor
            finns inte. Det pågår ett utvecklingsarbete i Statistiska centralbyrån.
            Konjunkturinstitutet kommer att avrapportera sitt arbete i en
            delrapport. Det är på väg åt rätt håll.
          </note>
          <note type="speaker">
            Anf. 33 ROY OTTOSSON (mp) replik:
          </note>
          <note>
            Fru talman! Låt mig först ta upp det där sista. De faktorer man
            har räknat på i den miljöjusterade bruttonationalprodukten från
            Miljöinstitutet här i Stockholm, är ungefär samma belopp som vi
            använder i miljöavgifter och miljöskatter. Det är ungefär samma
            underlag som vi har använt i den svenska statliga utredningen.
            Det är inte speciellt högt eller så. Man kan åtminstone använda
            det här som minimisiffror för att få en samlad bedömning. Visst
            kan man välja ickemonetära mått. Man behöver inte sätta pengar
            på allt.
          </note>
          <note>
            Men det borde finnas en samlad redovisning så att man åtminstone
            vet varthän det går. Det här är en viktig del av ekonomin som
            inte ens redovisas i Sveriges riksdag.
          </note>
          <note>
            Jag måste också, fru talman, så att jag inte glömmer det igen,
            yrka bifall till några av våra reservationer. Det gäller reservationerna
            3, 6, 26, 36, 127 och
          </note>
          <note>
            147.
          </note>
          <note>
            Fru talman! Sedan var det detta med arbetstillfällena i den privata
            sektorn. Ja, det har kommit en del där. Det är inte så konstigt
            med tanke på den mycket kraftiga depressering av kronan som vi
            har haft. Det är den som har gjort att svensk exportindustri har
            kunnat gå så pass bra. Men det är konjunkturellt. Det är tillfälligt.
            Det är inte så att det här kommer att bestå om man inte gör mer
            strukturella förändringar så att villkoren för företagande blir
            bättre.
          </note>
          <note>
            Här har det gått väldigt trögt. Många av de föresatser som fanns
            i tilläggspropositionen har det inte hänt så mycket med. Det har
            varit mycket marginella åtgärder. I stället har den här valperioden
            på något sätt präglats av olika interna uppgörelser inom socialdemokratin
            - ledarskapsfrågor, motsättningar osv. -
          </note>
          <note>
            och väldigt litet av att man faktiskt tänkt om och tänkt nytt
            för att få ett starkare och bättre näringsliv i Sverige, ett näringsliv
            som kan bära den välfärd som vi alla vill ha.
          </note>
          <note>
            Ser man på konkreta förslag, kan man t.ex. ta den här förlängningen
            av arbetsgivarperioden. Den försämrar. Det finns också andra åtgärder
            som faktiskt försämrar för företagen. Då upptäcker vi att det
            är lättare att diskutera med de borgerliga partierna kring just
            de här frågorna. Det är inte ointressant.
          </note>
          <note type="speaker">
            Anf. 34 JAN BERGQVIST (s) replik:
          </note>
          <note>
            Fru talman! Det är ett faktum att företagsklimatet i år är bättre
            än något tidigare år under 1990-talet, och vi fortsätter att undan
            för undan förbättra företagsklimatet. Nu ser vi faktiskt en betydande
            tillväxt i den privata sektorn. Den kan bli ännu större, men det
            går alldeles tydligt åt rätt håll. Alla resonemang som vi har
            hört tidigare i debatten om att det går nedåt och bakåt stämmer
            faktiskt inte. Ser man på verkligheten, så är det tvärtom.
          </note>
          <note>
            Sedan visade det sig väl i Roy Ottossons inlägg att skillnaden
            mellan oss inte är att vi har olika uppfattningar om huruvida
            det är värdefullt att man redovisar miljöfaktorer ihop med de
            ekonomiska sammanhangen. Det är mycket önskvärt och eftersträvansvärt.
            Men det är en helt annan sak om man begär att Finansdepartementet
            skall redovisa officiella siffror om man inte har utvecklat metoder
            som gör att siffrorna är tillförlitliga. Det skulle kunna undanrycka
            tillförlitligheten i hela det mycket gedigna arbete som utförs
            i
          </note>
          <note>
            Regeringskansliet när det gäller att redovisa officiella siffror,
            prognoser osv. Man måste först ha ordning på metoderna, så att
            man kan säga att detta är siffror som man kan lita på.
          </note>
          <note>
            Vi är inne i ett utvecklingsskede. Jag har jobbat mycket med
            detta, och det är svårare än man kanske först tror att få det
            dithän att den miljöjusterade nationalprodukten kan redovisas
            i kronor. Det är fråga om ett utvecklingsarbete på minst tio år
            - kanske ännu mer. Jag har varit ute internationellt och sett
            hur långt man har kommit i olika länder, och det är samma sak
            i andra länder. Det finns fortfarande mycket att göra i fråga
            om metodutveckling.
          </note>
          <note type="speaker">
            Anf. 35 JOHAN LÖNNROTH (v) replik:
          </note>
          <note>
            Fru talman! Det här är egentligen inte en replik på vad Jan Bergqvist
            sade, utan på vad han inte sade. Jag ställde en fråga till Jan
            Bergqvist med utgångspunkt från hans inlägg i Arbetet om att ett
            svenskt EMU-
          </note>
          <note>
            medlemskap skulle betyda förlorad demokratisk kontroll över penningpolitiken.
            Min fråga handlade om den här fempartiöverenskommelsen. På vad
            sätt betyder den ett annat demokratiskt inflytande över penningpolitiken?
            På vilken punkt skiljer det sig konkret?
          </note>
          <note>
            Eller är Jan Bergqvist lika kritisk mot den här fempartiöverenskommelsen
            som han i Arbetetartikeln var mot EMU-medlemskapet?
          </note>
          <note>
            Jag vill också passa på att ta upp den andra frågan.
          </note>
          <note>
            Den tror jag att jag riktade mer allmänt till de socialdemokratiska
            företrädarna. Den handlade om detta med att skriva in att Riksbanken
            skall stödja sysselsättningen utan att inflationsmålet åsidosätts.
            Vad betyder det konkret? Kan Jan Bergqvist ge något konkret exempel
            på att det här skulle ha betytt en annan politik från Riksbanken
            jämfört med den som har bedrivits?
          </note>
          <note>
            Jag har uppfattningen att om man t.ex. skulle sätta ett par socialdemokratiska
            fotbollsstrumpor på Fredrik Reinfeldt i kvällens fotbollsmatch,
            så skulle det inte betyda att han plötsligt började spela med
            det socialdemokratiska laget. Jag har en känsla av att det litet
            grand är samma sak när det gäller det här med att skriva in sysselsättningen
            som ett slags rubrik. Man ändrar inte på grundkonstruktionen i
            EMU och i överenskommelsen mellan de fem partierna när det gäller
            Riksbanken genom att skriva in litet rubriker.
          </note>
          <note>
            Det måste vara något mer konkret och substantiellt.
          </note>
          <note>
            Vad handlar det då om, Jan Bergqvist?
          </note>
          <note type="speaker">
            Anf. 36 JAN BERGQVIST (s) replik:
          </note>
          <note>
            Fru talman! Det är riktigt att jag är kritisk när det gäller
            den direkta demokratiska kontrollen över den europeiska centralbanken.
            Jag tycker att det är en svaghet i det här projektet att den kontroll
            som finns är indirekt. Den tar också, om man tänker på sådana
            saker som att ändra Maastrichtfördraget, väldigt lång tid. Det
            är en kritik som jag inte är ensam om. Den har ju framförts förr.
            Man kan läsa om den i Calmforsutredningen och på många andra ställen.
            Det är en svaghet med det här projektet.
          </note>
          <note>
            När det gäller hur vi skall hantera det här i Sverige, är det
            ju så att vi nu är inne i den andra fasen av den ekonomiska och
            monetära unionen. Det ställer vissa krav på dem som är medlemmar
            i EU - också på
          </note>
          <note>
            Sverige. Vi skall göra två förändringar. Vi skall införa ett
            tydligt instruktionsförbud och vi skall stärka riksbankschefens
            ställning på det sättet att han inte under löpande mandatperiod
            kan avsättas på lösa grunder eller av rent politiska skäl. Det
            är vad som görs nu, och det ser jag som en uppföljning av våra
            åtaganden i samband med att vi blev EU-medlemmar.
          </note>
          <note>
            När det gäller den demokratiska kontrollen, tycker jag i och
            för sig att den ordning vi har haft, och har just nu, med ett
            riksbanksfullmäktige fungerar bra.
          </note>
          <note>
            Men jag tror också att den nya organisation som är föreslagen
            kommer att fungera bra. Det finns en demokratisk kontroll genom
            att det är riksdagen som utser riksbanksfullmäktige, och det demokratiskt
            valda riksbanksfullmäktige utser i sin tur riksbankschef och direktionsmedlemmar.
            De följer upp verksamheten, fastställer hur vinsten skall användas
            och är indragna i en kontrollverksamhet och insynsverksamhet.
            Även ordföranden och vice ordförande i riksbanksfullmäktige har
            närvaro- och yttranderätt vid direktionens möten.
          </note>
          <note type="speaker">
            Anf. 37 JOHAN LÖNNROTH (v) replik:
          </note>
          <note>
            Fru talman! Även enligt fempartiöverenskommelsen ändrar man ju
            på grundläggande punkter när det gäller t.ex. instruktionsförbudet.
            Riksbanken får med de här nya reglerna t.ex. inte ta några som
            helst intryck av vad vi säger i exempelvis den här typen av debatter.
            Att man sedan har litet ändringar i fråga om det rent formella,
            har ganska liten betydelse. Återigen efterlyser jag det konkreta
            innehållet. Kan Jan
          </note>
          <note>
            Bergqvist ge något exempel på ett ekonomiskpolitiskt läge där
            den här nya konstruktionen skulle betyda något annorlunda jämfört
            med om vi fullt ut var medlemmar i EMU eller jämfört med nuvarande
            situation? Jag vill alltså ha litet konkretion i det hela.
          </note>
          <note>
            Till sist: Det är naturligtvis bra att det riktas kritik från
            olika socialdemokrater mot denna konstruktion.
          </note>
          <note>
            Men varför driver de inte detta vid regeringsförhandlingarna?
            Det kanske jag skall fråga Erik Åsbrink. Jag har inte sett ett
            spår av att man aktivt har drivit dessa frågor om att ändra på
            själva konstruktionen av EMU.
          </note>
          <note>
            Detta är något slags allmän debatt som pågår framför allt i medierna,
            men den ger inga konkreta spår i det faktiska förhandlingsarbetet.
          </note>
          <note type="speaker">
            Anf. 38 JAN BERGQVIST (s) replik:
          </note>
          <note>
            Fru talman! Jag kan nog ge något sådant exempel om jag får tid
            och möjlighet att fundera över det, men jag är inte säker på att
            jag kan göra det på rak arm.
          </note>
          <note>
            Jag vill däremot säga att det verkar som om Johan
          </note>
          <note>
            Lönnroth resonerar som om vi skulle strunta i våra avtalsenliga
            förpliktelser. Vi kan välja att gå med i den tredje fasen eller
            inte genom ett riksdagsbeslut.
          </note>
          <note>
            Men när det gäller den andra fasen, som vi redan är inne i, är
            alla EU-stater, utom Storbritannien som har fått ett direkt undantag,
            skyldiga att göra förändringar på dessa två punkter. Jag ser därför
            inget alternativ.
          </note>
          <note>
            Om Sverige skulle säga att vi har internationella åtaganden men
            att vi inte bryr oss om dem, måste det i så fall vara en speciell
            situation.
          </note>
          <note type="speaker">
            Anf. 39 PER-OLA ERIKSSON (c):
          </note>
          <note>
            Fru talman! Jag har med intresse lyssnat på debatten som har
            pågått i snart tre timmar. Men jag vill också uttrycka att jag
            känner en oro över den mångmiljardrullning som en del debattörer
            ägnar sig åt.
          </note>
          <note>
            Många tycks ha glömt de svåra åren då vi hade ett stort budgetunderskott
            och var i bankirernas händer.
          </note>
          <note>
            Den ekonomiska utvecklingen har en avgörande betydelse för sysselsättningen
            och välfärden i ett land.
          </note>
          <note>
            Utan en stabil ekonomisk bas kan Sverige inte ha ett bra näringsklimat
            och en hållbar välfärd, och hela samhället hamnar på defensiven,
            och tillväxten hämmas.
          </note>
          <note>
            Glädjande nog finns det nu många tydliga tecken på hur ekonomin
            förbättras. Sju år med ekonomiska problem och budgetunderskott
            är på väg att vändas till balans och budgetöverskott. Det mödosamma,
            ofta smärtsamma, men ack så nödvändiga arbetet med att få en sund
            svensk ekonomi är på väg att föras lyckligt i hamn. Det skapar
            då utrymme för att vi skall kunna vidta aktiva åtgärder på många
            områden. Vi övergår från defensivt sparande till offensivt satsande.
            Och
          </note>
          <note>
            Centerpartiet har mer än något annat parti under
          </note>
          <note>
            1990-talet tagit ansvar för att vända utvecklingen och för att
            nå budgetbalans och överskott.
          </note>
          <note>
            Som ett minnesord till vännen Anne Wibble skulle jag vilja säga
            följande. För några år sedan hade vi ett stort budgetunderskott,
            och det var under den tid då
          </note>
          <note>
            Anne Wibble hade ansvaret för finanserna. 1994
          </note>
          <note>
            lånade Sverige drygt 230 miljarder kronor. I år är lånebehovet,
            enligt de prognoser som har kommit, 0-
          </note>
          <note>
            10 miljarder kronor, om man skall tro Riksgäldskontoret. Borde
            inte en f.d. finansminister känna glädje över en sådan positiv
            utveckling för landets ekonomi i stället för att ösa galla över
            en del saker, vilket Anne
          </note>
          <note>
            Wibble har gjort här tidigare i dag?
          </note>
          <note>
            För Centerpartiet är det viktigt att värna skolan, vården och
            omsorgen. Därför är det bra att vi nästa år har råd att tillföra
            8 miljarder kronor till kommuner och landsting och redan i år
            kunna frigöra pengar så att vi kan ge kommuner och landsting 4
            miljarder kronor och fördela dem på ett sådant sätt att det står
            i relation till ålderspyramiden i olika delar av landet.
          </note>
          <note>
            Det understryker vår omsorg om kärnverksamheterna i kommunerna,
            framför allt skolan och vården.
          </note>
          <note>
            Jag noterade att Anne Wibble tidigare i dag sade att Folkpartiet
            placerar vård och skola högt. Det tycker jag är bra. Det är bra
            att det är så i ett välfärdssamhälle. Men hur kan då samma person,
            tillsammans med Moderata samlingspartiet, vars politik ligger
            mil ifrån det som Anne Wibble säger sig stå för, ställa sig bakom
            en reservation om riktlinjer för den ekonomiska politiken? Detsamma
            gäller Mats Odell. Reservation 1 som handlar om den s.k. gemensamma
            linjen är, enligt mitt sätt att se, prov utan värde.
          </note>
          <note>
            Vi går nu vidare med en utbildningssatsning som kommer hela landet
            till del. Det är viktigt att vi höjer utbildningsnivån i landet,
            så att vi kan möta konkurrensen från andra länder men också för
            att kunna skapa gynnsamma förutsättningar för ökad sysselsättning
            och tillväxt. Totalt tillkommer fr.o.m. detta år och under de
            närmaste åren 60 000 nya platser framför allt vid de små och medelstora
            högskolorna.
          </note>
          <note>
            140 000 platser tillförs vuxenutbildningen, och 9 000
          </note>
          <note>
            platser inrättas i den nya och framgångsrika kvalificerade yrkesutbildningen
            - lärlingsutbildningen startar.
          </note>
          <note>
            En utveckling av kunskapssamhället runt om i
          </note>
          <note>
            Sverige bidrar till en bättre regional balans. Det skapar bättre
            förutsättningar för att hela Sverige skall kunna leva och utvecklas.
            Och satsningen på de mindre högskolorna är faktiskt en av de mest
            effektiva regionalpolitiska åtgärderna. Ökade forskningsresurser
            bidrar i sin tur till förnyelse av näringslivet. I en tid av allt
            snabbare förändringar vill Centerpartiet ge människor möjlighet
            till ett livslångt lärande.
          </note>
          <note>
            Men för att kunna möta framtidens krav krävs en ordentlig kretsloppsanpassning
            av samhällets olika delar. Därför medverkar Centerpartiet aktivt
            för att en sådan utveckling skall komma till stånd. Det har anslagits
            pengar för kretsloppsanpassning av infrastrukturen. Under de närmaste
            åren anslås 5,4 miljarder kronor till det som kallas det hållbara
            Sverige.
          </note>
          <note>
            Vi har fattat beslut om att inleda kärnkraftsavvecklingen. 9
            miljarder kronor satsas under de närmaste åren för att påskynda
            omställningen till ett kretsloppsanpassat energisystem. Mot den
            politiken, som hör framtiden till, står Bo Lundgrens hyperkonservativa
            syn på energipolitiken ordentligt fastkedjad vid kärnkraften.
          </note>
          <note>
            Med en sund ekonomi vill vi åstadkomma ekonomisk tillväxt och
            fler jobb i framför allt den privata sektorn.
          </note>
          <note>
            Jag läste för en knapp månad sedan The Economist, där man konstaterade
            att Sveriges företagsklimat, trots vad man ibland kan höra här
            hemma i debatten och vad vi även har hört här i dag, har förbättrats
            mycket kraftigt. Av 58 undersökta länder har
          </note>
          <note>
            Sverige klättrat från den artonde till den tionde platsen. Man
            understryker i undersökningen vår remarkabla statsfinansiella
            förbättring som ger lägre räntor, stabilt låg inflation och en
            starkare valuta.
          </note>
          <note>
            En god affärsidé är långt mer värd i dag än för två år sedan.
            Sverige har en låginflationsekonomi. Det främjar produktiva investeringar
            i förhållande till spekulation, som vi i Sverige tidigare alltför
            länge har varit vana vid. Under överhettningen i slutet av 1980-
          </note>
          <note>
            talet och i början av 1990-talet var ju situationen den omvända.
            Det resulterade i kris. Krisen har nu förbytts i en förtroendechock
            för Sverige som nation.
          </note>
          <note>
            Det är en förtroendechock som Anne Wibble för något år sedan
            efterlyste. Jag tror att det är viktigt att vi slår vakt om den
            nya situationen.
          </note>
          <note>
            Goda ekonomiska förutsättningar för Sverige som nation stärker
            också de företag som verkar i vårt land.
          </note>
          <note>
            Vi i Centerpartiet vill åstadkomma ett företagsklimat som är
            än mer gynnsamt. Vi är övertygade om att det är främst i det privata
            näringslivet som de nya jobben måste skapas. Samtidigt har det
            under saneringsperioden inte varit möjligt att sänka skatter på
            bred front. Om det skulle ha skett skulle det ha skadat ekonomin
            och urholkat förtroendet för den ekonomiska politiken. Det hade
            lett till en mer instabil finansmarknad med högre räntor som följd
            och därmed också ökade kostnader för företagen och inte minst
            för de mindre företagen där räntebördan ofta är en stor del av
            utgifterna.
          </note>
          <note>
            Trots ett knappt ekonomiskt utrymme har företagen genom Centerns
            och Socialdemokraternas medverkan fått skattesänkningar. Arbetsgivaravgifterna
            har sänkts. En kraftig lättnad av dubbelbeskattningen har gjorts,
            vilket framför allt gynnar kunskapsintensiva tillväxtföretag.
          </note>
          <note>
            Vi har återinfört kvittningsrätten för att just stimulera nyföretagande.
            De ca 200 000 fåmansbolagen i
          </note>
          <note>
            Sverige får skattelättnader. Det finns konkreta förslag i vårpropositionen,
            som finansutskottet nu ställer sig bakom. Det visar med andra
            ord att vi förmår prioritera åtgärder för ökad sysselsättning
            och bättre villkor för företagande även under svåra omständigheter.
          </note>
          <note>
            Vi vill gå vidare och förbättra villkoren för landets företagare,
            men det får aldrig ske på bekostnad av den ekonomiska basen. Om
            vi kan betala av på statsskulden och få ned statsskuldsräntorna
            minskar statens årliga räntekostnader. Då kan vi göra mer för
            att stimulera förnyelse och tillväxt.
          </note>
          <note>
            Sverige har i dag en statsskuld på drygt 1 400
          </note>
          <note>
            miljarder kronor. Det motsvarar ca 170 000 kr per varje svensk,
            ung såväl som gammal. Bara räntorna på statsskulden uppgår till
            i storleksordningen 100
          </note>
          <note>
            miljarder kronor per år. Räntekostnaderna betyder alltså att
            Sverige har utgifter på i storleksordningen 2
          </note>
          <note>
            miljarder varje vecka. Varje vecka som går måste
          </note>
          <note>
            Sverige punga ut 2 miljarder bara för att betala räntorna på
            statsskulden. Det skulle kunna åstadkommas många reformer bl.a.
            på skatteområdet, för företagandet och i välfärdssystemet om vi
            inte hade haft dessa ränteutgifter.
          </note>
          <note>
            Därför är målet om ett överskott i statens budget så viktigt
            för att vi skall kunna minska statsskulden och för att Sverige
            till slut skall kunna bli skuldfritt.
          </note>
          <note>
            Jag tycker att det är bra att Folkpartiet har ställt upp på målet
            om överskott, men jag tycker att det är mindre bra att andra partier
            inte inser värdet av att betala av på statsskulden. Målet måste
            vara att nettoskulden år 2010 skall vara borta.
          </note>
          <note>
            Från Centerpartiets sida tror vi på ett dynamiskt och konkurrenskraftigt
            svenskt näringsliv som det huvudsakliga receptet för att råda
            bot på arbetslösheten. Vi måste erkänna att det inte finns någon
            mirakelmedicin mot arbetslösheten. Det krävs en rad olika åtgärder
            och en mängd faktorer måste samverka som vi inte heller alltid
            kan påverka som politiker.
          </note>
          <note>
            Lönebildningen har en avgörande betydelse för att vi skall kunna
            pressa tillbaka arbetslösheten. Om lönebildningen slår fel kommer
            Sverige att prissätta sig ur marknaden. Ansvaret för att hantera
            detta åvilar främst arbetsmarknadens parter. Sverige har inte
            råd med högre löneökningar än våra främsta konkurrentländer. Det
            ser dock ljusare ut på det området än tidigare. Vi välkomnar att
            fler och fler parter på arbetsmarknaden inser allvaret och hoppas
            också att de är beredda att ta sitt ansvar för att bekämpa arbetslösheten.
          </note>
          <note>
            Arbetslösheten är dagens största problem. Därför måste kampen
            mot arbetslösheten vara prioriterad.
          </note>
          <note>
            Men det är också viktigt att åtgärderna riktar sig till de grupper
            som har den svåraste situationen och som har det svårast att få
            pengarna att räcka till. De sänkta räntorna, som möjliggjorts
            genom saneringen av statsfinanserna, har en mycket träffsäker
            fördelningspolitisk profil. De som har minst tjänar mest och tvärtom.
            Hög inflation är också en fiende för dem som har små ekonomiska
            marginaler. Nu har vi låg inflation, vilket ur fördelningspolitisk
            synpunkt är en riktig politik. Den sänkta matmomsen har likaså
            en stor betydelse för att minska hushållens kostnader och få pengarna
            att räcka till mer. Därför är det förvånande att det finns partier
            i riksdagen som med berått mod är beredda att höja matkostnaderna
            för hushållen. Det innebär att det slår hårdast mot de människor
            och de hushåll som har de minsta ekonomiska marginalerna.
          </note>
          <note>
            I höst skall riksdagen ta ställning till ett svenskt medlemskap
            i EMU. Nu vet vi också alla partiers inställning. Centerpartiet,
            som är ett decentralistiskt parti och som vill föra makten närmare
            individen med större valfrihet och mera av lokal demokrati, har
            klargjort sin inställning. EMU är ett storskaligt projekt som
            skulle flytta stora delar av den ekonomiska och politiska makten
            från folket. Vi vänder oss därför mot detta och säger nej till
            ett svenskt medlemskap i den ekonomiska och monetära unionen.
          </note>
          <note>
            Vi gör det därför att vi vet att EMU-projektet rymmer betydande
            risker för att EU utvecklas mot en mer federal sammanslutning
            och att vissa regioner får svåra arbetsmarknadsproblem till följd
            av EMU-
          </note>
          <note>
            projektet. Det riskerar i sin tur att minska förtroendet för
            demokratin. Centerpartiet står för en stark ekonomi, utanför EMU.
          </note>
          <note>
            Det är intressant att se hur olyckskorparna har kraxat och sagt
            att om inte Sverige deklarerar att vi skall gå med i EMU kommer
            räntan att sticka i väg, kronan försvagas och börsen skadas. Alla
            de som varnat för detta har fått fel. Det finns ingenting som
            tyder på att räntorna skulle stiga, kronan försvagas eller börsvärdet
            äventyras med utanförskap. Det har den senaste tidens utveckling
            tydligt visat.
          </note>
          <note>
            Fru talman! Med detta yrkar jag bifall till finansutskottets
            hemställan, som Centerpartiet står bakom.
          </note>
          <note type="speaker">
            Anf. 40 JOHAN LÖNNROTH (v) replik:
          </note>
          <note>
            Fru talman! Jag tänkte säga enbart positiva saker i denna replik.
            På så vis spar vi litet tid, för då behöver inte Per-Ola Eriksson
            gå upp och svara på repliken.
          </note>
          <note>
            Först skall jag säga att jag inte glömt när vi var i bankirernas
            händer. Jag har inte heller glömt när de stora och tunga besluten
            om 70-80 miljarder i budgetsaneringen togs på hösten 1994. Olof
            Johansson skrev vid nyåret 1994/95 att vi inte skulle vänta oss
            något tack. Men jag tillåter mig faktiskt, efter att ha hört Per-Ola
            Erikssons hyllningar av budgetsaneringen och dess effekter, att
            uppfatta det som ett senkommet tack också till oss för att vi
            ställde upp. Jag uppfattade det så att Per-Ola Eriksson och Centerpartiet
            nu i efterhand godtagit den stora och kraftfulla budgetsanering
            som genomfördes hösten 1994. För detta skulle jag vilja rikta
            ett litet tack till Per-Ola Eriksson och Centerpartiet.
          </note>
          <note type="speaker">
            Anf. 41 PER-OLA ERIKSSON (c) replik:
          </note>
          <note>
            Fru talman! Johan Lönnroth är alltid en stimulerande person att
            debattera med. Jag skulle vilja säga att det hade varit bra om
            Johan Lönnroth hade orkat hålla ut när det gäller att ta de svåra
            besluten, att spara och inte bara göra som hösten 1994 då det
            mest ägnades år skattehöjningar. Jag tror att det hade varit bra
            för landet om Johan Lönnroth hade haft litet mera råg i ryggen,
            men det hade han inte. Vi hade ingen större nytta långsiktigt
            av det arbete som Vänsterpartiet bedrev hösten 1994. Den vänstersvängen
            och det gästspelet i budgetsaneringsarbetet har vi fått korrigera
            därför att det gick snett. Förtroendet för Sverige försvagades.
          </note>
          <note>
            Jag är ledsen, Johan Lönnroth, att jag så här näst sista dagen
            av vårriksdagen inte kan dela ut beröm på det sätt som Johan Lönnroth
            kanske hade önskat.
          </note>
          <note type="speaker">
            Anf. 42 JOHAN LÖNNROTH (v) replik:
          </note>
          <note>
            Herr talman! Det var inga lätta beslut. Skattehöjningar är inga
            lätta beslut. Vi tycker inte om att höja skatter på det sätt som
            gjordes. Det var faktiskt inte bara skattehöjningar.
          </note>
          <note>
            Det var stora besparingsbeslut som fattades hösten
          </note>
          <note>
            1994 och som ni röstade emot. Om inte vi hade ställt upp, Per-Ola
            Eriksson, hade inte budgetsaneringsplanen kunnat genomföras. Då
            hade landet antingen varit oerhört kraftfullt socialt nedrustat
            eller så hade det varit en djup statsfinansiell kris.
          </note>
          <note>
            Vi hade olika åsikter om hur budgetsaneringen skulle fortsätta.
            Vi tyckte att det inte var rimligt att sänka matmomsen och i stället
            ordna finansieringen genom att sänka nivån i a-kassan. Vi tyckte
            att det blev en orimlig fördelningspolitisk profil.
          </note>
          <note>
            I grunden kan Per-Ola Eriksson och Centerpartiet inte komma ifrån
            faktum att de mycket tunga och svåra beslut som fattades hösten
            1994 har varit och är fortfarande av en helt avgörande betydelse
            för den totala budgetsanering som Per-Ola Eriksson håller lysande
            blomstertal för. Jag tar till mig av hyllningstalen å Vänsterpartiets
            vägnar.
          </note>
          <note type="speaker">
            Anf. 43 MATS ODELL (kd) replik:
          </note>
          <note>
            Herr talman! Per-Ola Eriksson var orolig för att en del debattörer
            talade om något slags miljardrullning.
          </note>
          <note>
            Jag vet inte om han riktade sig till mig eller andra.
          </note>
          <note>
            Kristdemokraternas motion innebär en sänkning av skattetrycket
            med ca 15 miljarder. Samtidigt har vi ett utgiftstak för den offentliga
            sektorn som ligger ca 15
          </note>
          <note>
            miljarder under regeringens och Centerpartiets.
          </note>
          <note>
            Jag noterar också att Per-Ola Eriksson talar om att det är viktigt
            att värna vården, omsorgen och skolan.
          </note>
          <note>
            Det är ju Centerpartiet och Socialdemokraterna som har genomfört
            de besparingar - eller om man så vill, nedskärningar - som har
            gjorts. Jag har full respekt för det ansvarstagandet. Men det
            är ändå viktigt att hålla det i minnet.
          </note>
          <note>
            Per-Ola Eriksson säger att reservation 1, som är gemensam för
            Kristdemokraterna, Folkpartiet och
          </note>
          <note>
            Moderaterna, är ett prov utan värde. Han tar avstånd från reservationen.
            Vad är det i den reservationen som är så anstötligt? Är det att
            finanspolitiken måste vara stram? Är det att skattepolitiken måste
            inriktas på att sänka det totala skattetrycket? Är det att välfärdspolitiken
            bygger på hög tillväxt? Är det att privat ägande och privat sparande
            är viktigt för att värna tillväxten?
          </note>
          <note>
            Är det att penning- och valutapolitiken bygger på fempartiuppgörelsen
            om Riksbankens ställning, där även Centern var med? Det skulle
            vara intressant att få veta vad det är som är så svårt att svälja
            i den här fempartiuppgörelsen.
          </note>
          <note>
            Tycker Per-Ola Eriksson, när han säger att det för
          </note>
          <note>
            Centern är viktigt att företagsklimatet blir än mer gynnsamt,
            att det är bra att de 28 dagarna i arbetsgivarperioden i sjukförsäkringen
            finns kvar? Det skulle vara bra att få ett konkret svar på den
            frågan.
          </note>
          <note type="speaker">
            Anf. 44 PER-OLA ERIKSSON (c) replik:
          </note>
          <note>
            Herr talman! När man läser reservation 1 och gör jämförelser
            med de följande reservationerna från andra partier, märker man
            snabbt att de vackra orden i reservation 1 rimmar litet med de
            konkreta förslag som Moderata samlingspartiet, Folkpartiet och
            Kristdemokraterna har ställt sig bakom i olika avseenden.
          </note>
          <note>
            Jag tror att Mats Odell menar allvar när han talar väl för vården,
            omsorgen och för all del också skolan.
          </note>
          <note>
            Men då måste Mats Odell förklara för mig hur det går ihop med
            de ställningstaganden som Moderata samlingspartiet gör i betänkandet.
            Där nedrustas just vården, omsorgen och skolan och går emot de
            resurser som vi och Socialdemokraterna - med stöd av
          </note>
          <note>
            Folkpartiet - tillför sektorn.
          </note>
          <note>
            De vackra orden i reservationen borde rimligtvis vara i harmoni
            med det övriga. Men så är det inte.
          </note>
          <note>
            Därför är det prov utan värde, Mats Odell.
          </note>
          <note type="speaker">
            Anf. 45 MATS ODELL (kd) replik:
          </note>
          <note>
            Herr talman! Per-Ola Eriksson svarade inte på frågan om han tycker
            att det är bra med de 28 dagarna. Jag återkommer till den frågan.
          </note>
          <note>
            Reservation nr 1 handlar om hur vi skall kunna få ekonomin att
            växa, hur vi skall få ett mer företagsvänligt klimat. Där har
            Centerpartiet uppenbarligen svårt att ställa upp på att det skall
            vara en stram finanspolitik, att skattepolitiken skall inriktas
            på att sänka det totala skattetrycket, att välfärdspolitiken bygger
            på hög tillväxt osv.
          </note>
          <note>
            Jag kan inte någonstans i vår reservation se någonting som går
            mot receptet att få en växande kaka.
          </note>
          <note>
            Jag noterar att Per-Ola Eriksson säger att detta är ett prov
            utan värde. Jag har gått igenom listan av reservationer. Det finns
            icke en enda - rätta mig om jag har fel - centerpartistisk reservation
            fogad till detta betänkande. Centern är ett parti utan reservationer
            till den socialdemokratiska politiken. Jag tycker att det är beklagligt
            om det också gäller de 28 dagarna i sjukförsäkringen.
          </note>
          <note>
            Var det så, Per-Ola Eriksson, att Centerpartiets representanter
            i går i kammaren röstade för att detta skall genomföras? Stämmer
            det? Är ni så lydiga?
          </note>
          <note>
            Sitter ni så still i den socialdemokratiska båten att ni inte
            har en enda reservation till betänkandet? Sitter ni så still att
            ni går på denna företagsfientliga politik?
          </note>
          <note>
            Varför har inte Per-Ola Eriksson drivit på och sett till att
            utnyttja sin starka ställning i kammaren till att få det oerhört
            starka kravet från företagarna, som står skrivet i eldskrift vid
            varje kontakt och uppvaktning, dvs. att det är detta som gör att
            så många människor hålls i arbetslöshet, att man inte vågar anställa
            och expandera? Svara på den frågan, Per-Ola Eriksson.
          </note>
          <note type="speaker">
            Anf. 46 PER-OLA ERIKSSON (c) replik:
          </note>
          <note>
            Herr talman! Mats Odell vet lika väl som jag och alla andra i
            kammaren att sjuklöneperioden hade en gång i tiden sin inspiration
            hos Arbetsgivareföreningen. Det var ett viktigt krav från Arbetsgivareföreningen
            som senare fördes vidare.
          </note>
          <note>
            Småföretagen har fått arbetsgivaravgiften sänkt.
          </note>
          <note>
            Det bästa vore ju att arbetsgivarna och de fackliga organisationerna
            enas om ett avtal om sjukförsäkring.
          </note>
          <note>
            Vi vet att sådana diskussioner pågår. Det finns partier i riksdagen
            som ofta talar om privatisering av försäkringar. Mats Odell brukar
            höra till det blocket. Att socialisera sjukförsäkringen är inte
            Centerns förstahandsval. Det bör Mats Odell veta.
          </note>
          <note>
            Sedan var det reservationen. Mats Odell vet att vi har en uppgörelse
            med regeringen. Förhandlingen skedde innan propositionen lades
            fram. Man brukar normalt inte reservera sig mot ingångna avtal.
            Har man fått igenom sin politik i en förhandling, står man för
            det. Centern står för ord, och vi fullföljer dem.
          </note>
          <note>
            Mats Odell vill tydligen att vi skall bryta ingånget avtal och
            reservera oss. Det tycker jag är dålig stil,
          </note>
          <note>
            Mats Odell.
          </note>
          <note>
            Jag tycker faktiskt att det är bättre att bilda majoritet än
            att tvingas skriva reservationer. Man bygger inte ett samhälle
            på reservationer.
          </note>
          <note type="speaker">
            Anf. 47 ANNE WIBBLE (fp) replik:
          </note>
          <note>
            Herr talman! Jag tänkte ta upp frågan om sjuklöner. Det faller
            sig rätt naturligt efter det Per-Ola
          </note>
          <note>
            Eriksson har sagt. Jag vill försiktigt nämna ett sanningsenligt
            påstående. LO och SAF har i upprepade uttalanden sagt att de 28
            dagarna är skadliga för företagsamheten. De har försiktigt och
            försynt påpekat att det vore väldigt bra om regeringen och Centerpartiet
            tänkte om på den punkten. Om Per-Ola Eriksson vill åberopa något
            fackligt engagemang i frågan, finns det två parter som för en
            gångs skull är överens och inte tycker det som Centern och regeringen
            tycker. Men de tycker som vi från den borgerliga sidan tycker,
            nämligen att det är välmotiverat att inte nedvärdera, öka riskerna
            och kostnaderna i småföretagandet på det sätt som regeringen och
            Centerpartiet gör.
          </note>
          <note>
            Jag uppmanades av Per-Ola Eriksson att känna glädje över budgetsaneringen
            - jag förmodar att det var den han menade. Men jag skulle vara
            väldigt mycket gladare om jag inte hade så mycket bekymmer för
            Per-Ola Erikssons räkning. Jag kan nämligen inte förmå mig att
            vara så förbaskat enögd som Per-Ola
          </note>
          <note>
            Eriksson uppenbarligen är.
          </note>
          <note>
            Jag nämnde redan i mitt inledningsanförande att
          </note>
          <note>
            110 000-120 000 fler människor är utan jobb nu sedan Centern
            och Socialdemokraterna började samarbeta. Det är ju ett katastrofalt
            resultat! Under tiden har ekonomin vuxit osv., så det har alltså
            inte rått depression i landet.
          </note>
          <note>
            Per-Ola Eriksson talade om de mest utsatta, som han ville värna.
            Det är ju alldeles fel! Ni skär i handikappreformen, ni försämrar
            assistentersättningen, ni minskar biståndet och ni slår hårt mot
            änkepensionerna. Det är ju verkligen motsatsen till att värna
            de utsatta och dem som har det svårast.
          </note>
          <note>
            Hur någon, ens Per-Ola Eriksson, kan vara glad över detta är
            mig en gåta. Det skall bli intressant att höra en kommentar till
            detta. Jag tycker att man skall vara väldigt bekymrad.
          </note>
          <note type="speaker">
            Anf. 48 PER-OLA ERIKSSON (c) replik:
          </note>
          <note>
            Herr talman! Jag förstår mig inte riktigt på Anne
          </note>
          <note>
            Wibbles resonemang. Hon säger att LO och SAF
          </note>
          <note>
            uppvaktar. Men borde inte så starka organisationer som dessa
            kunna sätta sig ned och tillsammans hitta en lösning i stället
            för att bara uppvakta? Det finns möjligheter att träffa överenskommelser
            om försäkringslösningar. Borde inte sådana starka parter kunna
            lösa detta?
          </note>
          <note>
            De sänkta arbetsgivaravgifterna är väsentligt mycket mer värda
            än kostnaderna för sjuklöneperioden för det enskilda småföretaget,
            och det vet Anne
          </note>
          <note>
            Wibble. Men nu har hon tillsammans med en del andra hittat en
            fråga som de hänger sig fast vid, därför att det inte biter med
            de andra frågorna. Därför tjatar de om denna fråga. Jag för ofta
            diskussioner med småföretagarna om de här frågorna, och jag kan
            konstatera att psalmerna inte alltid sjungs likadant på det enskilda
            företaget som hos de olika intresseorganisationerna.
          </note>
          <note>
            Under de senaste åren har det skett, och sker, en ökning av antalet
            anställda inom den privata sektorn.
          </note>
          <note>
            Däremot har det skett en betydande nedgång av antalet anställda
            inom den offentliga sektorn, inte minst inom sjukvården och omsorgsverksamheten.
            Nu kan vi bromsa detta genom de satsningar som görs.
          </note>
          <note>
            Jag vill gärna ge en eloge till Anne Wibble för att hon mäler
            sig ur det moderata greppet på den punkten och ställer upp för
            mer resurser till vård, omsorg och skola. Det är bra. Men jag
            vill också ställa en fråga till henne: Hur rimmar detta med att
            sedan skriva ihop sig med Moderata samlingspartiet, som vill gå
            rakt motsatt väg? Anne Wibble måste välja sida till slut.
          </note>
          <note type="speaker">
            Anf. 49 ANNE WIBBLE (fp) replik:
          </note>
          <note>
            Herr talman! Jag tar det sista först. Jag skulle kunna vända
            på frågan: Hur rimmar det att vara överens med Socialdemokraterna
            som vill ha 80 % i sjuk- och arbetslöshetsförsäkringar medan Centerpartiet
            inte vill ha någon inkomstrelation alls, utan någon sorts lika
            grundbelopp för alla individer? Det innebär långt mycket större
            skillnader, Per-Ola Eriksson. Om ni håller ordning på era meningsmotsättningar
            skall vi i
          </note>
          <note>
            Folkpartiet nog se till att i ett annat alternativ klara en väldigt
            bra vård, omsorg och skola.
          </note>
          <note>
            Per-Ola Eriksson är egentligen ganska konstig.
          </note>
          <note>
            Först har regeringen med Centerns goda minne genomfört skatteökningar
            och försämringar för företagandet och för arbetstillfällena i
            landet med 65-70
          </note>
          <note>
            miljarder kronor. Sedan berömmer man sig av att ha insett att
            detta var fel, och sänker beloppet med 5-6
          </note>
          <note>
            miljarder kronor. Sedan skall man ha beröm för detta!
          </note>
          <note>
            Det går faktiskt inte hem. Det finns ingen som låter sig luras
            på det sättet.
          </note>
          <note>
            I fråga om sjuklöneperioden är det regeringen och
          </note>
          <note>
            Centerpartiet som har ställt till det hela. Därför får faktiskt
            regeringen och Centerpartiet också se till att rätta till det.
            Så enkelt är det. Min raka fråga är: Är ni inom Centerpartiet
            beredda att vara med på att rätta till det som ni själva har ställt
            till med?
          </note>
          <note type="speaker">
            Anf. 50 PER-OLA ERIKSSON (c) replik:
          </note>
          <note>
            Herr talman! Jag tycker inte att Anne Wibble skall sprida myter
            eller begå falsk vittnesbörd mot sin nästa. I Centerpartiets valprogram
            1994 står det nämligen att ersättningen i sjukförsäkringen skall
            vara 80 %
          </note>
          <note>
            osv. Sedan har man av ekonomiska skäl under den här mandatperioden
            tvingats att göra en korrigering.
          </note>
          <note>
            Pengarna räckte inte till. När nu ekonomin förbättrats finns
            möjlighet till en återgång. Centerpartiet vill långsiktigt ha
            ett reformerat system där en inkomstrelaterad del ingår. Det vet
            Anne Wibble. Jag tycker att det är litet synd att en före detta
            finansminister faller för de egna argumenten och sprider myter
            om andra.
          </note>
          <note>
            Det är också en myt att vi har höjt skatterna för företagen.
            Sedan Centerpartiet började samarbeta med
          </note>
          <note>
            Socialdemokraterna våren 1995 har vi sänkt skattetrycket på näringslivet.
            Vi har medverkat till den ena reformen efter den andra som har
            lett till att vi i dag har ett lägre skattetryck på företagandet.
            Om det har skett någon skattehöjning så var det hösten 1994 -
          </note>
          <note>
            och Anne Wibble vet att Centerpartiet inte var med i det arbetet.
          </note>
          <note type="speaker">
            Anf. 51 BO LUNDGREN (m) replik:
          </note>
          <note>
            Herr talman! Per-Ola Eriksson talade om miljardrullningar. Jag
            förstår att hans oro gäller de ungefär
          </note>
          <note>
            20 miljarder som en förtida avveckling av Barsebäck kostar, förutom
            miljökostnaden för oss nere i Sydsverige när det skall brännas
            fossila bränslen i stället.
          </note>
          <note>
            Han talade också om nedrustning av sjukvården och motsvarande.
            Anne Wibble tog upp en aspekt på detta, och jag kan ta en annan.
            Köerna börjar växa i sjukvården igen. En gång i tiden var man
            inom Centern för en vårdgaranti. Det är man alldeles uppenbart
            inte längre. För oss moderater är det oerhört centralt att kärnuppgifterna
            i det offentliga åtagandet sköts väl. Det gäller sjukvård, omsorg,
            undervisning och för den delen rättstrygghet. Det finns redan
            resurser som kan användas för att klara av de här områdena. Behövs
            det mer resurser till sjukvård så får landstingen klara ut det
            och ta fram de resurserna, som nu används till andra saker än
            till just sjukvård - det är den politik som Moderaterna står för.
            Per-Ola Eriksson ger landstingspolitikerna mer pengar. Det ger
            inte samma resultat för sjukvården.
          </note>
          <note>
            Jag vill ställa en fråga om sjuklöneperioden. Centern kan avgöra
            det hela här i riksdagen, och se till att det blir en halverad
            sjuklöneperiod återigen. Det är riksdagen som har fattat beslutet.
            Per-Ola Eriksson kan avgöra detta. Ge nu ett besked! Är ni beredda
            att ta detta ansvar och inse att ni gjorde fel?
          </note>
          <note>
            Jag känner i likhet med Anne Wibble sorg. Det gäller den budgetsanering
            som en gång i tiden också
          </note>
          <note>
            Centern var med om att genomföra. Den innebar åtgärder för ungefär
            90 miljarder kronor, men inte skattehöjningar som försämrade företagens
            möjligheter att erbjuda nya jobb. Tvärtom lade den grunden för
            att vi efter 80-talsproblematiken skulle kunna få en växande ekonomi
            återigen, till dess att det hela bromsades upp hösten 1995. Jag
            känner sorg över att detta byttes mot den skattehöjningsexplosion
            som
          </note>
          <note>
            Centern står bakom.
          </note>
          <note>
            Titta på sjuklöneperioden! Det är en sak. Försämrade inbetalningsregler
            för skatt är en annan, som vi har fattat beslut om i riksdagen
            nu. Fler exempel är den nya arbetsgivaravgiften på 2,6 %, dvs.
            en nettohöjning med 1 ½ %, och egenavgifterna som höjs med tre
            procentenheter. Detta drabbar främst låginkomsttagare och höjer
            skatten på arbete. Fastighetsskatten höjs.
          </note>
          <note>
            Är Per-Ola Eriksson stolt över dessa skattehöjningar som Centern
            står bakom?
          </note>
          <note type="speaker">
            Anf. 52 PER-OLA ERIKSSON (c) replik:
          </note>
          <note>
            Herr talman! Jag tycker inte att Bo Lundgren skall tala om pengarullning
            och skylla på andra. Är det något parti som har satsat fel när
            det gäller energipolitiken så är det faktiskt Moderata samlingspartiet,
            som är fastkedjade vid ett ålderdomligt energislag som dessutom
            är miljöfarligt och inte hör framtiden till. Det är ett ordentligt
            konservativt synsätt att vara så fastlåst vid att kärnkraften
            skall fortsätta att drivas som Bo Lundgren är.
          </note>
          <note>
            Sedan vill jag tala om för Bo Lundgren vilka åtgärder vi har
            vidtagit de senaste åren för att förbättra företagsklimatet och
            sänka skatter. Först och främst har vi återinfört kvittningsrätten
            som Vänsterpartiet var med och avskaffade hösten 1994. Nu har
            vi återinfört den. Det borde glädja Bo Lundgren. Vi är tillbaka
            på den ruta där vi stod under den förra mandatperioden. Vi tar
            inte ut förmögenhetsskatt på O- och OTC-
          </note>
          <note>
            listade aktier. Vi har lindrat dubbelbeskattning för onoterade
            företag. Vi har ingen dubbelbeskattning på ekonomiska föreningar.
            Vi har reducerat stämpelskatten. Vi har gjort ett mångmiljardprogram
            för företagandet. Det är framför allt riktat till de riktigt små
            företagen genom sänkta arbetsgivaravgifter. Nu genomför vi också
            lättnader i reglerna för fåmansbolagen. Detta är en riktig väg.
          </note>
          <note>
            Vi kan också fortsätta på den vägen, men det skall också finansieras
            med egna pengar. Vi skall inte åka till Wall Street eller någon
            annanstans för att låna pengar till skattesänkningar och sedan
            betala dyra räntor på dessa pengar. Det är icke bra för svenskt
            näringsliv och för småföretagen. Gunnar Hedlund pläderade för
            lägre räntor på 60-talet. Det var rätt då, det är rätt nu och
            vi driver hans politik.
          </note>
          <note type="speaker">
            Anf. 53 BO LUNDGREN (m) replik:
          </note>
          <note>
            Herr talman! Man kan se ganska klart att det är en mycket gammal
            politik.
          </note>
          <note>
            Per-Ola Eriksson var ju ordförande i finansutskotten under den
            förra mandatperioden. Han deltog i regeringens överläggningar
            som gruppledare för
          </note>
          <note>
            Centerpartiet. Inte släppte väl Centern och Per-Ola
          </note>
          <note>
            Eriksson igenom någonting som var ofinansierat då?
          </note>
          <note>
            Det kan jag inte tänka mig. Så var det ju inte heller.
          </note>
          <note>
            Den slopade dubbelbeskattningen finansierades t.ex.
          </note>
          <note>
            genom att bolagsskatteuttaget i övrigt blev högre än annars,
            dvs. inom ramen för företagsbeskattningen, på grund av den statsfinansiella
            situationen. Det vet ju
          </note>
          <note>
            Per-Ola Eriksson.
          </note>
          <note>
            Det kan ändå vara intressant att titta på några aspekter på hur
            man kan slösa med pengar. Nu talar vi om en förtida avveckling
            av två säkra kärnkraftsreaktorer. Det är ett slöseri som innebär
            att 20 000 miljoner kronor, som kunde ha använts till något annat,
            nu skall ersätta detta politiska vansinne. Det kan väl inte
          </note>
          <note>
            Per-Ola Eriksson kalla annat än miljardrullning, och dessutom
            ofinansierad sådan? Till detta kommer de negativa miljöaspekter
            som jag talade om. Dessa kommer vi främst att märka i Sydsverige.
            Dessutom kommer energipriset att höjas, och det kommer att uppstå
            problem för de hushåll som har direktverkande el. De kommer att
            få kostnader för att byta system.
          </note>
          <note>
            Detta är Per-Ola Eriksson stolt över.
          </note>
          <note>
            Låt mig gå tillbaka till företagandet. Det var intressant att
            höra - jag antar att de flesta lade märke till det - hur Per-Ola
            Eriksson berömde sig om att han i vissa avseenden lyckades föra
            tillbaka politiken till det som var bra förut, bl.a. den skattepolitik
            som han och jag en gång i tiden var överens om. Då var det bra.
            Jag tycker också det. Det var roligt att Per-Ola
          </note>
          <note>
            Eriksson erkänner det.
          </note>
          <note>
            Men hur långt har ni kommit? Vad är det ni står bakom egentligen?
            Ni har ju valt att göra upp om allting. Ni har lindrat dubbelbeskattningen,
            men den finns här. Vi hade en enkelbeskattning, men nu har vi
            en dubbelbeskattning. Det står ni bakom. Vi hade en förmögenhetsskatt
            som t.o.m. slopades. Från början, år 1991, hade vi ingen beskattning
            på O- och OTC-
          </note>
          <note>
            listade aktier. Nu berömmer ni er om att det är kvar.
          </note>
          <note>
            Det är bra att det är kvar. Det tycker jag också, men förmögenhetsskatten
            finns där. Dessutom har vi den
          </note>
          <note>
            A-listeproblemtik som finns.
          </note>
          <note>
            Den viktiga frågan till Per-Ola Eriksson är: Är ni beredda att
            medverka till att halvera sjuklöneperioden? Svara ja eller nej!
            Vi kan göra det gemensamt i riksdagen snabbt.
          </note>
          <note type="speaker">
            Anf. 54 PER-OLA ERIKSSON (c) replik:
          </note>
          <note>
            Herr talman! Jag vill ställa en rak fråga till Bo
          </note>
          <note>
            Lundgren. Han kan inte svara på den nu, men det finns väl moderater
            senare i debatten som kan svara på den. Han har sagt att man skall
            ge 20 miljarder till
          </note>
          <note>
            Sydkraft. Jag frågar: Vems pengar är det? Är det egna, eller
            hur tänker han?
          </note>
          <note>
            Jag tycker att han rör sig litet vårdslöst med beloppen.
          </note>
          <note>
            Sedan har Bo Lundgren, liksom många andra moderater, litet otur.
            Han talar om att elpriset skall stiga.
          </note>
          <note>
            Vi har ju faktiskt nu ett lägre elpris än tidigare.
          </note>
          <note>
            Många talar om att vi den närmaste tiden kommer att få fortsatta
            prissänkningar.
          </note>
          <note>
            När jag tittar på Moderaternas politik och Bo
          </note>
          <note>
            Lundgrens efterlämnade reservationer är det intressant att se
            vilken liten känsla man har för vården, omsorgen och skolan. Enligt
            Bo Lundgren och många andra har vi vårdköer i samhället, men de
            är inte bredda att ställa upp och tillföra pengar till just vården
            och omsorgen. Jag tycker att det är betecknande.
          </note>
          <note>
            I stället vill Bo Lundgren sprida pengarna till skattesänkningar
            för de människor som har de bästa ekonomiska villkoren. Detta,
            Bo Lundgren, är en politik som är felaktig ur fördelningspolitisk
            synpunkt och som Centerpartiet icke kan ställa upp på.
          </note>
          <note type="speaker">
            Anf. 55 ROY OTTOSSON (mp) replik:
          </note>
          <note>
            Herr talman! Det finns många frågor man skulle vilja ställa till
            Per-Ola Eriksson och Centern. Det är inte alltid lätt att få en
            klar bild av vad de egentligen vill ha för politik.
          </note>
          <note>
            Ta t.ex. det sista han nämnde här. Han berömde sig om sjunkande
            elpriser. I andra sammanhang säger sig Centern vara för en skatteväxling
            för miljön som innebär att man höjer skatterna på just energi,
            dvs.
          </note>
          <note>
            bl.a. el, och i stället sänker dem på arbete, vilket innebär
            att elpriset stiger samtidigt som priset på arbetskraft sjunker.
            Vad vill egentligen Centern?
          </note>
          <note>
            Man kan också fråga sig om Centern, som i en del sammanhang säger
            sig vilja ha en stark miljöprofil, är nöjda med de stora neddragningarna
            på Naturvårdsverket. Det handlar om exempellöst stora neddragningar
            på 25 % på några år. Man slaktar stora delar av de viktiga miljöprogram
            som vi har, t.ex. miljöundersökningar för att vi över huvud taget
            skall veta hur miljötillståndet ser ut. Vi får inte ens in grundfakta
            längre på samma sätt som tidigare. Sådana saker har skurits bort
            nu. Centern har medverkat till detta och försvarar det aktivt.
          </note>
          <note>
            Det kommer en del lustiga uttalande också. Per-
          </note>
          <note>
            Ola Eriksson sade att det är viktigt att gå från defensivt sparande
            till offensivt satsande. Vad menar han när det gäller privatekonomin?
            Menar han att hushållen skall sluta spara och i stället börja
            slösa igen? Är det den typen av efterfrågepolitik som Centern
            står för? Är det den typ av ekonomisk politik som Centern vill
            ha nu? Det vore intressant, inte minst ideologiskt, att få veta
            var Centern står.
          </note>
          <note type="speaker">
            Anf. 56 PER-OLA ERIKSSON (c) replik:
          </note>
          <note>
            Herr talman! Jag tror att Roy Ottosson får svårt att mäta sig
            med Centerpartiet när det gäller åtgärder för att främja miljön
            och främja ett miljöriktigare samhälle. Jag vill bara nämna några
            exempel.
          </note>
          <note>
            I det här betänkandet finns åtgärder i mångmiljardklassen för
            satsningar på det hållbara Sverige. Vi har pengar från MISTRA
            som har använts och används till miljösatsningar. Vi har Östersjömiljarden.
          </note>
          <note>
            Den används till miljösatsningar i Östersjöområdet.
          </note>
          <note>
            På Centerns initiativ har vi också inrättat en särskild miljöteknikdelegation
            som kan vara med och stimulera framväxten av miljöteknik. Jag
            tycker att det är riktigt. På miljöområdet finns många av framtidens
            jobb. Miljöteknik och miljöområdet hör framtiden till.
          </note>
          <note>
            Där kommer också nya företag att kunna skapas och nya produkter
            att kunna tas fram. Man kommer att kunna vinna nya marknader.
          </note>
          <note>
            Detta är konkreta åtgärder som väcker respekt och beundran i
            olika delar av samhället. Jag hoppas att
          </note>
          <note>
            Roy Ottosson kan ge sitt bifall till den här typen av åtgärder.
            Det är bra om ni gör det. Däremot tycker jag att Roy Ottosson
            skall vara litet försiktig med tanke på att Miljöpartiet inte
            riktigt mäktar med att delta i den energiomställning som vi nu
            skall genomföra.
          </note>
          <note type="speaker">
            Anf. 57 ROY OTTOSSON (mp) replik:
          </note>
          <note>
            Herr talman! Nu gav Per-Ola Eriksson prov på just det jag kritiserar
            Centern för. Man utvecklar en hel del argument på miljösidan som
            är bra och sedan gör man tvärtom.
          </note>
          <note>
            Men hur man än räknar samman de budgetar som
          </note>
          <note>
            Centern har varit med på, hur man än räknar framåt och bakåt,
            visar det sig att det totalt sett är stora nedskärningar på miljöområdet.
            Ni kan inte slingra er ur att det faktiskt görs kraftiga nedskärningar
            inom Naturvårdsverket. Sedan görs det en del andra saker som delvis
            kompenserar nedskärningarna, men inte när det gäller det grundläggande
            miljöarbetet. När t.o.m. de viktiga miljömätningarna som ligger
            till grund för alla bedömningar kring miljön delvis måste läggas
            ned, är det allvarligt.
          </note>
          <note>
            Det är typiskt Centern. Det sitter på ytan. Det är inte svårt
            att mäta sig med Centern i miljöfrågor -
          </note>
          <note>
            tyvärr. Jag skulle önska att ni mer gjorde vad ni sade.
          </note>
          <note>
            Det vore intressant att få en kommentar när det gäller EMU. Centern
            har ju gått ut och försökt profilera sig som motståndare till
            EMU. Men nu förstår jag att man accepterar grundlagsändringar
            som innebär att
          </note>
          <note>
            EMU-inträdet kan vara för handen. Det är grundlagsändringar som
            bara motiveras av den tredje fasen, även om det formellt ligger
            i den andra fasen. Det är ändringar som bara motiveras av detta.
            Det stämmer ju dåligt. Det är en bakvänd politik. Man säger en
            sak och börjar göra en annan.
          </note>
          <note>
            Jag skulle också vilja veta var Centern egentligen står i fråga
            om arbetstidsförkortning. Det är en av de frågor som diskuteras
            mest utanför det här huset, ute i landet. Vad vill egentligen
            Centern i den frågan?
          </note>
          <note type="speaker">
            Anf. 58 PER-OLA ERIKSSON (c) replik:
          </note>
          <note>
            Herr talman! Vi har tidigare i dag flera gånger hört att Roy
            Ottosson, med adress till andra partier, har sagt att man inte
            står för ingångna avtal. Därför är det förvånande att Roy Ottosson
            tycker att vi skall bryta avtal.
          </note>
          <note>
            När det gäller fas två och förändringar av Riksbankens roll och
            ledning har vi förpliktat oss till det i samband med EU-medlemskapet.
            Vi står vid ingånget avtal. Vi bryter inte det. Jag tycker att
            det rimmar litet illa med tanke på vad Roy Ottosson tidigare har
            sagt.
          </note>
          <note>
            På miljöområdet och energiområdet finns mycket av framtidens
            jobb. Miljöpolitik handlar inte bara om ett konto på Miljödepartementet,
            även om det kan vara nog så viktigt. Miljöarbetet måste drivas
            på bred front. Vi måste t.ex. få fram energisnålare bilar, energisnålare
            kylskåp och hushållsmaskiner och energisnålare teknik. Det här
            tas ju fram på många andra områden, inte bara på Miljödepartementet.
          </note>
          <note>
            Miljöfrågor handlar inte bara om ett departement eller ett politikområde,
            det handlar om flera olika områden.
          </note>
          <note>
            Jag tycker att det är bra att den privata konsumtionen ökar,
            så att människor kan börja köpa saker och ting som de förut inte
            har haft råd att köpa eller inte har ansett sig kunna köpa därför
            att de var osäkra när det gäller utvecklingen av ekonomin. De
            lägre räntorna gör ju att många svenska hushåll i dag har en betydligt
            större plånbok att röra sig med, och det tycker vi är bra.
          </note>
          <note>
            Avslutningsvis, herr talman: Det här är den sista debatten för
            denna vårsession, och jag ber att få önska kollegerna i finansutskottet,
            kammarens ledamöter och personal en skön sommar. Svensk ekonomi
            går mot ljusare tider. Det gör också det svenska klimatet.
          </note>
          <note>
            Anf. 59 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Jag vill börja med att rikta ett tack till finansutskottet
            och dess ledamöter för ett gott samarbete under det gångna riksdagsåret.
            Jag vill särskilt vända mig till Jan Bergqvist och Per-Ola
          </note>
          <note>
            Eriksson som på ett mycket framgångsrikt sätt har lett arbetet
            i utskottet, vilket bl.a. har resulterat i det betänkande som
            riksdagen senare skall ta ställning till i dag.
          </note>
          <note>
            Det är ett mycket värdefullt betänkande, eftersom det lägger
            fast riktlinjer och innehåller konkreta åtgärder inom den ekonomiska
            politiken. Jag tänker naturligtvis framför allt på den fråga som
            nu är den viktigaste av alla att arbeta med, nämligen sysselsättningen
            - att få flera människor i arbete så att vi steg för steg kan
            nedbringa arbetslösheten.
          </note>
          <note>
            Det görs ju genom de fem prioriterade områden som regeringen
            efter förhandlingar med Centerpartiet lyfte fram i vårpropositionen
            och som nu också återfinns i betänkandet. Det är att satsa på
            vård, skola och omsorg, att ytterligare bygga ut utbildningen,
            inte minst den högre utbildningen, att satsa på hållbar tillväxt
            i Sverige, att ge ytterligare stimulanser till företagande och
            att utveckla och förnya arbetsmarknadspolitiken.
          </note>
          <note>
            På dessa fem områden kan vi satsa. Vi gör det med hederligt intjänade
            pengar. Vi behöver inte låna pengar i Sverige eller utlandet för
            att åstadkomma de satsningarna. Det här är insatser vi kan göra
            samtidigt som vi står fast vid och fullföljer den budgetsanering
            som vi har åtagit oss att genomföra.
          </note>
          <note>
            Herr talman! I måndags var jag på ett ekofinmöte i
          </note>
          <note>
            Luxemburg. Som ni alla vet befinner vi oss i en ganska turbulent
            period med tanke på utvecklingen av valutaunionen. Det har varit
            en händelserik vecka.
          </note>
          <note>
            Förra veckan gav den socialdemokratiska partistyrelsen sitt besked
            i frågan om Sveriges relationer till valutaunionen. På motsvarande
            sätt har det hänt saker framför allt i Tyskland och allra mest
            i Frankrike, med en ny regering som tillträder.
          </note>
          <note>
            Det här får konsekvenser för valutaunionen. Jag kan konstatera
            att av de här tre länderna är det ingen tvekan om att det svenska
            ställningstagandet är det som har väckt minst uppståndelse. Det
            har mött en betydande förståelse. Det har inte mött någon kritik.
          </note>
          <note>
            Jag kan konstatera att de flesta väldigt gärna vill ha med Sverige
            i valutaunionen. Det är ingen som har sagt att Sverige inte duger,
            att vi inte skulle vara kvalificerade att delta. Tvärtom anser
            man att Sverige i allra högsta grad lever upp till de skyldigheter
            och krav som ställs på de kommande medlemmarna i valutaunionen.
          </note>
          <note>
            Sverige kommer av allt att döma att med god marginal klara samtliga
            de ekonomiska konvergenskrav som har ställts för deltagande. Vi
            behöver inte i sista minuten tillgripa ytterligare panikåtgärder,
            vi behöver inte använda oss av kreativ bokföring, vi behöver inte
            begära uppskov och vi behöver inte tänja och tolka konvergenskraven.
            Vi klarar dem. Vi kan se att en rad andra länder, även tongivande
            länder -
          </note>
          <note>
            founding fathers, som det heter - har betydande svårigheter att
            klara konvergenskraven.
          </note>
          <note>
            Trots den osäkerhet som råder och som kommer att råda ännu någon
            tid, är jag övertygad om att valutaunionen kommer till stånd enligt
            den tidsplan som är fastlagd. Jag vill gärna lägga till - jag
            har sagt det förut - att jag hoppas att det kommer att fungera
            bra.
          </note>
          <note>
            Det är naturligtvis ett svenskt intresse att det kommer att göra
            det. Däremot tror jag inte att det är sista krisen vi möter i
            samband med valutaunionen. Vi kommer säkert att se nya svårigheter
            under resans gång, framöver.
          </note>
          <note>
            Men det må ju vara en tankeställare för de allra mest ivriga
            förespråkarna för ett snabbt svenskt inträde i valutaunionen,
            när man ser vad som händer. Jag menar att det ställningstagande
            som den socialdemokratiska partistyrelsen har gjort är väl avvägt
            och klokt i den situation som vi nu befinner oss i. Det är viktigt
            att slå fast att Sverige har skaffat sig en reell handlingsfrihet
            när det gäller våra relationer till valutaunionen.
          </note>
          <note>
            Ett land som inte förmår att av egen kraft hålla ordning på sin
            ekonomi kan behöva hjälp utifrån för att göra det. Det kan hävdas
            att Sverige för några år sedan var i en sådan situation. Man skulle
            kunna jämföra med en dam, moder Svea, med mycket svällande former,
            närmare bestämt svällande underskott och svällande skulder. Då
            kan det behövas en stödkorsett.
          </note>
          <note>
            Man kan se valutaunionen och den därtill hörande stabilitetspakten
            som en sådan stödkorsett. Det har ju varit ett argument som vissa
            anhängare av ett svenskt deltagande i valutaunionen har använt.
            Vi skulle inte duga till att själva bedriva en förnuftig ekonomisk
            politik, säger de, utan vi skulle behöva hjälp av utomstående
            krafter, av en utifrån påtvingad disciplin.
          </note>
          <note>
            Jag tycker att det synsättet i grunden är ganska motbjudande.
            Det skulle ju vara en inkompetensförklaring av oss svenskar. Vi
            skulle inte klara att sköta vår ekonomi själva.
          </note>
          <note>
            Men det är kanske inte så konstigt att sådana synsätt har växt
            fram, med tanke på hur det såg ut i svensk ekonomi för bara några
            år sedan.
          </note>
          <note>
            Paradoxalt nog skulle den lösningen inte ha stått till buds just
            i en sådan här situation, med rop på utomstående disciplinerande
            krafter, rop på en stödkorsett. Sverige var för några år sedan
            inte ens i närheten av att kvalificera sig för ett medlemskap
            i valutaunionen, eftersom vi inte kunde uppfylla konvergenskraven.
            Lika litet skulle vi ha uppfyllt de krav på varaktigt låga budgetunderskott
            som ställs för de länder som är med och som skall följa stabilitetspakten.
            Om Sverige hade varit med skulle vi ha drabbats av väldigt stora
            böter.
          </note>
          <note>
            När vi som bäst hade behövt valutaunionen hade vi inte blivit
            accepterade som medlemmar. Det är den enkla sanningen.
          </note>
          <note>
            Nu är situationen den rakt motsatta. Sverige kommer av allt att
            döma att uppfylla de ekonomiska konvergenskraven, och vi behöver
            inte tillgripa fler åtgärder och behöver inte tricksa för att
            klara detta.
          </note>
          <note>
            Sverige har den lägst värderade guldreserven av alla
          </note>
          <note>
            EU-medlemmar, och jag kan försäkra att det inte finns några planer
            på att skriva upp värdet på den svenska guldreserven.
          </note>
          <note>
            Det mål som regeringen har lagt fast, nämligen att etablera ett
            överskott i de offentliga finanserna med
          </note>
          <note>
            2 % av BNP i genomsnitt över en konjunkturcykel, är mer ambitiöst
            än vad som gäller i något annat EU-
          </note>
          <note>
            land, mer ambitiöst än vad som krävs i stabilitetspakten. Med
            andra ord behöver vi inte stödkorsetten, utan vi kan klara oss
            av egen kraft.
          </note>
          <note>
            När vi nu uppfyller kraven för att var med i valutaunionen kan
            vi alltså frimodigt ta ställning till om vi vill bli medlemmar.
            Det är våra egna intressen och våra egna värderingar som skall
            avgöra det valet. Det är inte något tvång utifrån, och det är
            inte heller någon brist på självförtroende som skall bestämma
            det valet.
          </note>
          <note>
            Man kan tycka, herr talman, att det här är en diskussion som
            går över huvudet på folk, är alltför abstrakt och för långt från
            verkligheten. Jag menar att det inte är så. Vad det i grunden
            handlar om är att vi skall vara herre i vårt eget hus, inte skall
            vara i klorna på några långivare, svenska eller utländska.
          </note>
          <note>
            Vi behöver en stark ekonomi, därför att det är en förutsättning
            för att vi skall återskapa ett utrymme för ett reellt politiskt
            beslutsfattande, där våra intressen och våra värderingar påverkar
            utvecklingen i det här landet. Vi skall ha en stark ekonomi för
            att klara en återgång till full sysselsättning. Vi behöver en
            stark ekonomi, därför att det är en förutsättning för att slå
            vakt om och utveckla den sociala välfärden. Vi behöver en stark
            ekonomi för att kunna sträva efter en jämn fördelning av levnadsstandarden.
            Och vi behöver en stark ekonomi t.o.m. för att kunna göra ett
            och annat misstag utan att det skall slå tillbaka i form av stigande
            räntor och ökad misstro.
          </note>
          <note>
            Nu finns det de i debatten som uppträder som ett slags kassandror
            och varnar för risken att vi i Sverige är på väg att upprepa misstag
            som gjordes under 80-
          </note>
          <note>
            talet. De pekar på att vi kan hamna i en högkonjunktur som leder
            till överhettning, som leder till att politiker spenderar för
            mycket, mer än vad ekonomin egentligen tål, och som leder till
            en lönebildning som helt spårar ur.
          </note>
          <note>
            Jag vill inte vifta bort den kritiken. Det finns alltid risker,
            och det kan begås misstag. Det finns risk för överbud och risk
            för att särintressenas parad åter visar upp sig. Jag menar att
            vi politiker, oavsett om vi sitter i regering eller i opposition,
            har ett ansvar för att se till att utvecklingen går i kontrollerade
            banor.
          </note>
          <note>
            Många av dessa varningar är ändå överdrivna. I en rad väsentliga
            avseenden har vi nämligen en mycket starkare situation än vad
            vi hade på 80-talet.
          </note>
          <note>
            Vi har genom ett gott samarbete mellan regering och riksdag reformerat
            den statliga budgetprocessen.
          </note>
          <note>
            Den nya budgetprocessen ger oss långt bättre möjligheter att
            ha kontroll över utgiftsutvecklingen än vad den gamla budgetprocessen
            gjorde.
          </note>
          <note>
            Vi har ett bättre skattesystem, genom den stora skattereform
            som genomfördes i början av 90-talet, med lägre skattesatser,
            mera begränsade avdragsmöjligheter och mer likformiga skatteregler,
            som inte ger samma möjligheter till lånefinansierad spekulation
            som på 80-talet.
          </note>
          <note>
            Vi har ett större förtroende för penningpolitiken, och jag välkomnar
            den fempartiuppgörelse som träffades nyligen i den frågan.
          </note>
          <note>
            Vi har lägre inflationsförväntningar i svensk ekonomi, och det
            är också mycket viktigt inför framtiden.
          </note>
          <note>
            Vi har ett större internationellt beroende. Man kan säga att
            det är på gott och ont, men det innebär att risken för 80-talsexcesser
            är mindre nu och framöver.
          </note>
          <note>
            Förhoppningsvis har vi också vissa hågkomster från
          </note>
          <note>
            80-talet som gör att vi undviker en del av de misstag som begicks
            då.
          </note>
          <note>
            Även om vi skall vara vaksamma och även om det finns risker står
            vi väsentligt mycket starkare rustade nu än vad vi gjorde under
            80-talet.
          </note>
          <note>
            Herr talman! Den viktigaste uppgiften är, som jag sade, att vi
            skall sätta fler människor i arbete och skapa fler jobb, så att
            vi steg för steg kan nedbringa arbetslösheten i Sverige. Vi för
            en sysselsättningspolitik som skall bygga på fem hörnstenar.
          </note>
          <note>
            1. Det är arbets- och utbildningslinjen som gäller.
          </note>
          <note>
            2. De flesta nya jobb skall skapas i den privata sektorn.
          </note>
          <note>
            3. I den offentliga sektorn skall vi prioritera verksamheterna
            - vården, skolan, omsorgen, lag och rätt - före transfereringar.
          </note>
          <note>
            4. Vi skall förbättra lönebildningen. Det är ett ansvar i första
            hand för arbetsmarknadens parter.
          </note>
          <note>
            5. Vi får inte äventyra politiken som siktar till starka statsfinanser
            och ett fast penningvärde.
          </note>
          <note>
            Vi har lagt en god grund för det här genom saneringen av statsfinanserna
            och genom saneringen av hela den svenska ekonomin. De grundläggande
            faktorerna i ekonomin är tillrättalagda.
          </note>
          <note>
            Jag kan konstatera att den brittiska tidningen The
          </note>
          <note>
            Economist anser att Sverige, från att ha intagit en tjugosjätte
            plats när det gäller de grundläggande makroekonomiska förhållandena,
            nu går upp på en första plats i en vid jämförelse med många andra
            länder.
          </note>
          <note>
            Till detta kommer den konjunkturuppgång som vi nu ser allt starkare
            tecken på. Till detta kommer att vi nu äntligen ser tecken på
            en stigande framtidsoptimism, en ökad tilltro till svensk ekonomi
            och därmed också en ökad vilja hos människorna i vårt land att
            satsa och se framåt. Vidare är det de åtgärder som regeringen
            i samarbete med Centerpartiet har vidtagit genom sysselsättningspropositionen
            förra året och genom den vårproposition som jag utgår från och
            hoppas att riksdagen senare kommer att ställa sig bakom.
          </note>
          <note>
            Allt detta sammantaget kommer att innebära att vi får en successiv
            förbättring av arbetsmarknadsläget i vårt land och en successiv
            minskning av arbetslösheten.
          </note>
          <note>
            Herr talman! När jag stod här i talarstolen den 15
          </note>
          <note>
            april hade jag hoppats kunna säga att det våras för
          </note>
          <note>
            Sverige. Tyvärr var vädret utomordentligt uselt den dagen, så
            jag fick nöja mig med att säga att det ljusnar för Sverige. Jag
            drog då en parallell till utvecklingen i den svenska ekonomin
            - vilket någon kanske förstod.
          </note>
          <note>
            Nu har det gått två månader, och det har inte bara vårats för
            Sverige utan hunnit bli sommar också, och det har gått med en
            förfärlig fart. En motsvarande utveckling kan vi också skönja
            i den svenska ekonomin, fast kanske inte riktigt lika fort. Jag
            hoppas att utvecklingen inte går lika fort som den har gjort rent
            meteorologiskt, utan att vi kan få en successiv förbättring av
            ekonomin och arbetsmarknaden, att vi skall få värme men inte överhettning,
            att vi skall ha tillväxt men inte några excesser, att vi skall
            ha ordning och reda och en god kontroll över utvecklingen.
          </note>
          <note>
            Då finns det mycket starka skäl som talar för en förbättring
            som kan hålla i sig under många år framöver.
          </note>
          <note>
            Därför, herr talman, kan jag sluta med att säga att jag är lika
            glad som jag var när jag stod i talarstolen den 15 april.
          </note>
          <note type="speaker">
            Anf. 60 BO LUNDGREN (m) replik:
          </note>
          <note>
            Herr talman! Låt mig först konstatera att om det hade funnits
            ett europeiskt valutasamarbete, som det som nu planeras, och Sverige
            hade varit med i det på
          </note>
          <note>
            80-talet skulle vi ha undvikit de saker som Erik Åsbrink själv
            nämnde i sitt anförande, dvs. den inflationsekonomi och spekulationsekonomi
            som vi hade under andra hälften av 80-talet.
          </note>
          <note>
            Det är skäl som talar för att eftersträva den stabiliteten nu.
            Det vore väldigt intressant om finansministern någon gång kunde
            ge uttryck för vad han faktiskt siktar mot när det gäller det
            europeiska valutasamarbetet.
          </note>
          <note>
            Sedan säger Erik Åsbrink - jag har hört det två år i rad - att
            den viktigaste frågan är frågan om arbetslösheten. Steg för steg
            skall vi bringa ned arbetslösheten. Det är nästan exakt samma
            formulering som hördes i juni och i juli i fjor, när vi hade extra
            riksdagssession. Men har vi inte väntat länge nog? Har inte den
            halva miljonen arbetslösa, och fler därtill, väntat länge nog?
          </note>
          <note>
            Erik Åsbrink säger att man lägger ett program -
          </note>
          <note>
            det sade han för ett år sedan också - och att det skall ge nya
            jobb. Det är ett program som vi finansierar själva. Det kostar,
            och det skall vi finansiera.
          </note>
          <note>
            Men de jobb som växer fram i den privata sektorn kostar inte.
            När Erik Åsbrink säger att jobben kostar visar det att det är
            frågan om åtgärder för att avveckla arbetskraft - Kalmarmodellen.
            Det är det som kostar.
          </note>
          <note>
            Jobb i den privata sektorn kostar inte, utan ger tvärtom intäkter
            och minskar kostnader. Varför då inte göra någonting för att jobben
            skall växa fram i företag? Det är det som saknas. Mycket kan göras
            utan att det kostar ens någonting. Erik Åsbrink nämnde lönebildningen.
            Ramarna för lönebildningen -
          </note>
          <note>
            balansen på arbetsmarknaden - bestäms här i riksdagen. Där vågar
            ni inte göra någonting. Det gäller arbetsmarknadsregleringen och
            skatten på arbete, som har höjts kraftigt och som skulle kunna
            sänkas. Det gäller skatten på kapitalbildning och särskilt förmögenhetsskatten.
            Varför, Erik Åsbrink, gör ni ingenting? Har vi inte väntat länge
            nog?
          </note>
          <note>
            Anf. 61 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Bo Lundgren talar om att det väntas på resultat
            i sysselsättningsutvecklingen. Jag kan försäkra Bo Lundgren: Vad
            det än är som präglar regeringens arbete så är det inte att vi
            väntar. Vi är oerhört aktiva. Det har varit nödvändigt att vara
            aktiv.
          </note>
          <note>
            Först och främst måste man få ordning i det statsfinansiella
            kaos som Bo Lundgren och andra lämnade efter sig. Det är en nödvändig
            förutsättning för att få ordning på sysselsättningen.
          </note>
          <note>
            Vi har med allt större kraft kunnat sätt in åtgärder för sysselsättningen.
            De resultaten kommer. Det kan
          </note>
          <note>
            Bo Lundgren vara alldeles övertygad om. Under Bo
          </note>
          <note>
            Lundgrens tid i regeringen försvann det 500 000 jobb i Sverige,
            varav det stora flertalet i den så omhuldade privata sektorn.
            Vi har en positiv utveckling i den privata sektorn. Den är otillräcklig,
            men det går ändå åt rätt håll. Jag är övertygad om att den utvecklingen
            kommer att förstärkas redan i år, och än mer under de kommande
            åren. Bo Lundgren behöver inte oroa sig.
          </note>
          <note>
            Vi kommer att se de resultaten successivt.
          </note>
          <note>
            Det ställdes en fråga om valutaunionen. Hade det funnits ett
            samarbete tidigare hade vi inte sett dessa olyckor i Sverige,
            sade Bo Lundgren. Jag försökte beskriva problemet i mitt anförande.
            Man kan möjligen argumentera att en valutaunion kan vara ett visst
            skydd mot en moderat politik. Det kan ligga någonting i detta.
            En del av de excesser som förekom hade kanske inte varit möjliga,
            men å andra sidan hade
          </note>
          <note>
            Sverige aldrig blivit insläppt i någon valutaunion med de hiskliga
            underskott som åstadkoms under den borgerliga regeringstiden.
            Det är det som är dilemmat.
          </note>
          <note>
            Min grunduppfattning är fortfarande att vi skall klara ut problemen
            av egen kraft och inte för att vi tvingas till det av andra länder
            eller av någon valutaunion.
          </note>
          <note type="speaker">
            Anf. 62 BO LUNDGREN (m) replik:
          </note>
          <note>
            Herr talman! Denna gång har Erik Åsbrink själv talat om 80-talsmisstagen.
            Han hoppas att vissa av dem inte skall upprepas. Jag slipper citera
            Feldt, Klas
          </note>
          <note>
            Eklund och andra medarbetare som har talat om var problemen uppstod.
            Låt oss lämna den delen. Den har
          </note>
          <note>
            Erik Åsbrink själv klarat ut. Ta inte den gamla ramsan.
          </note>
          <note>
            Det jag talade om var att 80-talsproblemen i stor utsträckning
            kunde ha undvikits om vi hade varit med i ett valutasamarbete.
            Det visar också vilken styrka det ger oss på köpet. Det är intressant
            i sig att vi skall klara vår ekonomi utan disciplinerande åtgärder.
            Det skall vi kunna göra.
          </note>
          <note>
            Nu säger Erik Åsbrink att resultatet kommer när det gäller sysselsättningen
            - när det gäller att få ned arbetslösheten. I vårpropositionen
            bedömer Finansdepartementet självt att 13 % av arbetskraften kommer
            att finnas i extraordinär utbildning, AMS-åtgärder eller öppen
            arbetslöshet år 2000. Fler skall vara dolt arbetslösa och färre
            öppet arbetslösa, men det är ändå
          </note>
          <note>
            13 %. Siffrorna kan kanske komma ned någon bit till.
          </note>
          <note>
            Det får vi verkligen hoppas, men det är ändå enorma tal. Efter
            en uppgång i ekonomin, som Erik Åsbrink tror på, är vi fortfarande
            i den situationen. Vad händer i nästa steg om vi inte kan pressa
            ned arbetslösheten rejält?
          </note>
          <note>
            Vi har hört visan förut. Vi har hört den från Göran
          </note>
          <note>
            Persson och från Erik Åsbrink. För ett år sedan talade man om
            att upphämtningen skulle ske steg för steg. Vi skulle vänta tills
            efter årsskiftet, och sedan skulle vi se resultat. Det kommer
            inga resultat. Det blir sämre igen. Så säger man återigen att
            vi skall klara av problemen steg för steg.
          </note>
          <note>
            Erik Åsbrink kan personligen göra mycket. Ni sköt ifrån er lönebildningsfrågan,
            som Erik Åsbrink själv säger är väsentlig. Lönebildningen fungerar
            mycket bättre om ni ser till att skapa balans mellan parterna
            på arbetsmarknaden. Då kommer lönebildningen att fungera bättre.
            Arbetsrätten går mycket väl att hantera på det sätt som vi inledde
            under den borgerliga regeringsperioden. Skatten på arbete kan
            ni åtminstone sträva efter att sänka, i stället för att höja som
            ni fortfarande gör. Det är klart att det slår ut arbetstillfällen.
          </note>
          <note>
            Återigen: Varför inte slopa skatten på kapitalbildning - dubbelbeskattningen
            - som Erik Åsbrink egentligen tycker?
          </note>
          <note>
            Till sist: Hur blir det med sjuklöneperioden? Skapa förutsättningar
            för jobb i företagen. Vi har väntat länge nog.
          </note>
          <note>
            Anf. 63 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! När jag hör Bo Lundgren säga om utbildningssatsningen
            att det är att dölja problemen reagerar jag väldigt starkt. Det
            är verkligen en rest av den mest reaktionära gamla konservativa
            synen -
          </note>
          <note>
            utbildning är någonting som svenska folket egentligen inte skall
            ägna sig åt. Det gör mig faktiskt upprörd.
          </note>
          <note>
            Det är en oerhört offensiv och oerhört viktigt satsning som vi
            gör, som omfattar många människor. Det tycker jag är utmärkt.
            Det är bra för de människorna och för vårt land att så kan ske.
          </note>
          <note>
            Jag är tacksam för att Bo Lundgren inte för jag vet inte vilken
            gång i ordningen upprepar sina citat från
          </note>
          <note>
            Kjell-Olof Feldt och Klas Eklund. Jag har hört dem många gånger.
            Jag kan i stället läsa ur Financial Times, som varnar för riskerna
            med en moderat politik.
          </note>
          <note>
            Man varnar för riskerna att landet i stället vänder sig till
            ett skattesänkarparti som är villigt att lossa på tömmarna. Väljarna
            har gjort så förr, och varje gång har Socialdemokraterna fått
            städa upp efteråt. Förhoppningen för investerare måste vara att
            historien inte upprepar sig.
          </note>
          <note>
            Bättre än så kan det inte sägas.
          </note>
          <note type="speaker">
            Anf. 64 ANNE WIBBLE (fp) replik:
          </note>
          <note>
            Herr talman! Erik Åsbrink pratade ganska länge, och det var ganska
            många krångliga ord, men så småningom kom han ändå fram till någonting
            som rimligen känns igen hos många medborgare, nämligen jobben.
            Det kom också ett eller annat ord om vård, omsorg och utbildning.
            Skolan nämndes också. Icke desto mindre undvek han väldigt systematiskt
            att göra sannolikt hur man skall nå dessa fina mål.
          </note>
          <note>
            Jag har hört Erik Åsbrink säga att man kommer att nå målet om
            4 % arbetslöshet många gånger om. Det skymtade även nu, och likaså
            i finansutskottsordförandens tal. Jag skulle gärna vilja upprepa
            den fråga som jag ställde inledningsvis.
          </note>
          <note>
            Målet är 4 %. Riksbanken har ett mål om högst
          </note>
          <note>
            2 % prisökningar. Samtidigt visar många beräkningar
          </note>
          <note>
            - detta vet Erik Åsbrink - att priser och löner börjar stiga
            igen långt innan arbetslösheten har kommit ned till de fyra procenten.
            Den nivå där priser och löner börjar stiga är inte alls så låg
            som 4 %, utan den ligger på 6-8 %. Detta visar att målen inte
            är förenliga.
          </note>
          <note>
            Den enda lösningen när det gäller att få ned arbetslösheten permanent
            är att göra strukturella reformer på arbetsmarknaden, ungefär
            så som den nye
          </note>
          <note>
            Labourledaren i England har beskrivit det. I en artikel i en
            Stockholmstidning talade han om avregleringar, reformer på arbetsmarknaden
            och korståg för flexibel arbetsmarknad. Han använde många andra
            ord som jag kände stark sympati för.
          </note>
          <note>
            Vad är det Erik Åsbrink vill göra för att genomföra den sortens
            reformer som gör det sannolikt att det går att nå målet om minskad
            öppen arbetslöshet med någonting annat än statistiska manipulationer?
          </note>
          <note>
            Anf. 65 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Det är fascinerande att debattera med
          </note>
          <note>
            Anne Wibble liksom med Bo Lundgren, som jag tidigare debatterade
            med. Citaten och hänvisningarna kommer ständigt från socialdemokrater
            i Sverige och i utlandet. Det kan möjligen vara ett uttryck för
            att det är inom socialdemokratin som den intressanta debatten
            förs; det finns inte så mycket att hämta ur den egna fataburen.
            Och det kan vi väl vara överens om.
          </note>
          <note>
            Jag lyssnade med stort intresse till Tony Blair när han framträdde
            i Malmö i slutet av förra veckan vid sidan av Jospin. Jag kan
            försäkra att det var en mycket god stämning bland socialdemokrater
            från hela Europa.
          </note>
          <note>
            Det finns mycket i vad Tony Blair har sagt som jag kan instämma
            i och som jag tycker är intressant och spännande. Det finns naturligtvis
            också skillnader i synsätt som har att göra med skilda traditioner
            och skilda institutioner. Sverige skall ju inte kopiera vare sig
            Storbritannien eller något annat land, utan vi skall utforma politiken
            efter våra egna värderingar. Men visst kan vi lära och ta intryck
            av andra länder. Det är en oerhörd styrka att det är socialdemokrater
            i regeringsställning i 12 - det blir väl 12 efter den beklagliga
            valförlusten i Irland - av de 15 länderna i EU. I
          </note>
          <note>
            flertalet fall innehar socialdemokrater posten som regeringschef.
          </note>
          <note>
            Anne Wibble tar upp målkonflikter i den ekonomiska politiken.
            Visst förekommer det sådana, och de kan även uppstå i framtiden.
            Det är ingenting nytt och konstigt. Det vore väldigt enkelt om
            man slapp detta och om allting pekade i samma riktning. Det som
            gör ekonomisk politik intressant och fascinerande är att vi tvingas
            göra avvägningar och ibland också vidta åtgärder för att upphäva
            eller mildra målkonflikter. Det kommer vi att behöva göra i framtiden
            också.
          </note>
          <note>
            Men under Anne Wibbles tid som finansminister fanns det inga
            målkonflikter. Då gick det ju åt fel håll i samtliga avseenden.
            Det blev ett katastrofalt budgetunderskott samtidigt som en halv
            miljon jobb försvann från arbetsmarknaden. I det fallet kan man
            verkligen tala om att alla kurvor pekade åt fel håll.
          </note>
          <note>
            Det var förvisso ingen målkonflikt, men det var inte heller något
            scenario som det direkt är önskvärt att efterlikna. Jag skall
            naturligtvis göra allt jag kan för att undvika en sådan utveckling
            framöver.
          </note>
          <note type="speaker">
            Anf. 66 ANNE WIBBLE (fp) replik:
          </note>
          <note>
            Herr talman! Erik Åsbrink har just själv medgivit att bakgrunden
            till de svåra åren under 90-talet låg i karusellekonomin och spekulationsekonomin
            under
          </note>
          <note>
            80-talet, när det satt socialdemokrater i regeringen.
          </note>
          <note>
            Därför borde vi inte behöva tvista om det. Vi borde inte heller
            behöva tvista om det faktum att många nya arbeten tillkom det
            sista året under den borgerliga regeringstiden. Vi hade lyckats
            vända de misslyckade kurvor som vi ärvde av er.
          </note>
          <note>
            Jag citerar ofta socialdemokrater när jag debatterar med Erik
            Åsbrink. Jag gör det förmodligen i förhoppning om att det skall
            göra litet större intryck på
          </note>
          <note>
            Erik Åsbrink. Jag hoppas att han lättare skall kunna ta till
            sig argument från partivänner som är litet mer moderna än dem
            som tycks finnas här. Det är litet mer moderna socialdemokratiska
            idéer än dem som tycks vara på tapeten i Sverige. Ni sitter ju
            ändå här och regerar, och någon sorts politik måste ju föras.
            Det är klart att det skulle vara bättre för Sverige om denna politik
            var något mer modern än den som jag tycker lever kvar i ganska
            gammaldags tankesätt. Det är mitt skäl.
          </note>
          <note>
            Ibland skulle jag också önska att man inom socialdemokratin tänkte
            litet vidare och såg bortom Europa. Det finns ju faktiskt ekonomier
            i en ganska stor del av världen utanför Europa där man kan plocka
            upp en eller annan god idé - inte minst om man, som
          </note>
          <note>
            Erik Åsbrink ständigt säger, har ambitionen att få företagsamheten
            att växa. Man måste ju erkänna att den inte har vuxit så bra i
            Europa. Om man ska se sig omkring i Europa skall man titta på
            de mera moderna socialdemokraterna. Och om man ska se sig omkring
            över huvud taget skall man titta på mera expansiva områden runt
            om i världen.
          </note>
          <note>
            Då återstår min fråga: Vilka strukturella reformer i
          </note>
          <note>
            Blairs anda - jag tänker på korståg för flexibel arbetsmarknad
            - överväger regeringen för att över huvud taget göra det teoretiskt
            möjligt att nå målet 4 %
          </note>
          <note>
            arbetslöshet?
          </note>
          <note>
            Anf. 67 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Återigen hänvisas det till Tony Blair.
          </note>
          <note>
            Tänk om det någon gång fanns något intressant att förmedla från
            någon liberal eller konservativ tänkare i
          </note>
          <note>
            Sverige eller i omvärlden. Något sådant lyser med sin frånvaro,
            men jag kan leva med det.
          </note>
          <note>
            Jag ser inget behov av att Anne Wibble skall fungera som någon
            mellanhand när det gäller att förmedla idéer och information från
            Tony Blair, Gordon
          </note>
          <note>
            Brown eller någon annan i den nya Labourregeringen.
          </note>
          <note>
            Det här klarar vi alldeles utmärkt utan Anne Wibbles förmedling.
            Dessa personer har heller inte uttryckt några önskemål om att
            Anne Wibble eller någon annan borgerlig politiker i Sverige skall
            ta på sig rollen som budbärare. Därför är detta tämligen överflödiga
            interventioner. Det är viktigt att vi har dessa kontakter och
            att vi tar intryck, men vi skall inte kopiera vad andra länder
            gör.
          </note>
          <note>
            En framgångsrik sysselsättningspolitik, som kommer att dominera
            agendan under de närmaste åren i
          </note>
          <note>
            Sverige, i varje fall så länge vi har en socialdemokratisk regering,
            förutsätter att vi har de grundläggande faktorerna på plats i
            svensk ekonomi. Den förutsätter att vi har ordning och reda i
            statsfinanserna. Det var nödvändigt att åstadkomma den här saneringen.
            Det är en illusion att tro att man kan bedriva sysselsättningspolitik
            när man har industrivärldens största budgetunderskott, när man
            är i klorna på långivare och när all energi går åt till att hålla
            marknaderna lugna, så att inte räntan och kronan sticker iväg.
            Nu har vi nått så långt att vi har den här styrkan och det här
            förtroendet. Nu kan vi använda all kraft åt sysselsättningspolitiken.
            På samma sätt som vi har lyckats med en framgångsrik sanering
            av statsfinanserna kommer vi också att lyckas med en framgångsrik
            utveckling av sysselsättningspolitiken.
          </note>
          <note type="speaker">
            Anf. 68 JOHAN LÖNNROTH (v) replik:
          </note>
          <note>
            Herr talman! Finansministern sade nyss att valutaunionen skulle
            kunna vara ett skydd mot moderat politik. Men man måste väl ändå
            säga att valutaunionen också innebär att man inför en massa moderat
            politik, bl.a. den riksbanksordning som nu genomförs på grund
            av kraven från EMU. Det är ju i princip det gamla moderata förslaget,
            som lades fram i 1993 års riksbanksutredning. Då reserverade sig
            socialdemokraterna med kraft mot förslaget.
          </note>
          <note>
            Den socialdemokratiska partistyrelsen säger i sitt utlåtande
            om EMU att det finns goda skäl att se över möjligheten att utkräva
            ansvar av den europeiska centralbanken. Kommer det att konkretiseras,
            så att det blir ett slags villkor för ett eventuellt framtida
            svenskt inträde i EMU? Kommer man att konkretisera vad man menar
            med det här?
          </note>
          <note>
            Sedan har jag en fråga som jag ställde redan i mitt anförande.
            Finansministern talar nu om de hederligt intjänade pengarna och
            om budgetsaneringens nödvändighet. Hade budgetsaneringen varit
            möjlig utan den hederliga uppgörelsen mellan Vänsterpartiet och
          </note>
          <note>
            Socialdemokraterna hösten 1994? Den omfattade i storleksordningen
            70-80 miljarder av budgetsaneringen, dvs. betydligt mer än halva
            budgetsaneringen.
          </note>
          <note>
            Hade det varit möjligt att klara detta utan den här hederliga
            uppgörelsen, Erik Åsbrink?
          </note>
          <note>
            Anf. 69 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Det går säkert att föra olika sorters ekonomisk
            politik i valutaunionen med olika partipolitiska förtecken. Vad
            man inte kan göra är att skaffa sig så gigantiska underskott som
            man gjorde under
          </note>
          <note>
            Bo Lundgrens och Anne Wibbles tid i regeringsställning. Då skulle
            Sverige drabbas av mycket höga böter. Det skulle minst sagt vara
            pinsamt för den regering som skulle tvingas öka budgetunderskottet
            ytterligare, därför att man inte klarade de grundläggande kraven.
            I den meningen är valutaunionen något slags skydd mot en moderat
            politik, en moderat underskottspolitik. Det var så jag menade.När
            det sedan gäller den europeiska centralbanken kan man ha synpunkter
            både på den och på möjligheten att utöva inflytande över den.
            Men nu är det på det enkla sättet att om inte
          </note>
          <note>
            Sverige går med i valutaunionen kan vi naturligtvis inte räkna
            med att någon kommer att ta hänsyn till eventuella önskemål från
            oss om att ändra den europeiska centralbankens ställning. Det
            måste man inse.
          </note>
          <note>
            Om man inte går in i klubben kan man inte ha inflytande över
            klubbens spelregler. Det är någonting som länderna i klubben kan
            utöva. Att ändra på de reglerna är säkert inte lätt, men det ges
            möjlighet att föra en sådan diskussion i klubben. Den frågan är
            inte aktuell för svenskt vidkommande om det svenska ställningstagandet
            följer rekommendationen från den socialdemokratiska partistyrelsen,
            nämligen att vi inte skall vara med i den första omgången av länder
            som bildar valutaunionen.
          </note>
          <note>
            När det sedan gäller insatserna under den första delen av mandatperioden,
            hösten 1994, var jag inte personligen delaktig i det händelseförloppet,
            men jag förstår att Vänsterpartiet under en tid spelade en viktig
            roll i de första delarna av saneringen av statsfinanserna. Jag
            är gärna beredd att uttala ett erkännande för detta. Det var bra
            att Vänsterpartiet ställde upp på det.
          </note>
          <note>
            Tyvärr tröt orken efter den inledande fasen, och därefter har
            saneringsarbetet som bekant fått bedrivas i andra former och med
            andra samarbetspartner.
          </note>
          <note>
            Om vi ser framåt finns det naturligtvis möjligheter
          </note>
          <note>
            - om ni kan hålla ordning på era bolsjeviker och flummare i partiet
            - till ett samarbete också i framtiden. Jag har ingen anledning
            att avvisa det. Tvärtom är det bra med samarbete mellan olika
            partier i riksdagen.
          </note>
          <note type="speaker">
            Anf. 70 JOHAN LÖNNROTH (v) replik:
          </note>
          <note>
            Herr talman! Det kan vara sant att vi inte hade orken att genomföra
            den omfördelning som den sänkta ersättningen från a-kassan i kombination
            med den sänkta matmomsen innebar. Men i grunden var det er ork
            att samarbeta som inte räckte till. Det berodde kanske på era
            vad-de-nu-var - bolsjeviker och flummare, kanske - inom socialdemokratin,
            vilka också var mycket starka motståndare till den orättfärdiga
            omfördelning som ni genomförde våren 1995 ihop med Centerpartiet
            och som stoppade ett möjligt fortsatt samarbete mellan Vänsterpartiet
            och Socialdemokraterna. De historiska forskarna får väl visa vem
            det var som inte orkade med.
          </note>
          <note>
            Sedan vill jag bara säga något ord till om det framtida EMU.
            Min bedömning är att Sverige har betydligt större möjligheter
            att påverka utvecklingen av både EU och EMU genom just utanförståendeskapet.
            Erfarenheterna efter den danska folkomröstningen visar att det
            allra starkaste sättet att verkligen påverka och få kraft i förändringen
            av EU är att, som det danska folket gjorde, säga nej till medlemskap
            i
          </note>
          <note>
            EMU. Det tvang fram en förändring. Jag är övertygad om att ifall
            vi genomför en folkomröstning om EMU
          </note>
          <note>
            och det svenska folket säger nej så kommer det att vara ett verkningsfullt
            instrument för att få herrarna i
          </note>
          <note>
            EU och EMU att inse att man kraftfullt måste demokratisera hela
            det här projektet om det över huvud taget skall vara möjligt för
            det att fortleva.
          </note>
          <note>
            Anf. 71 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Det är naturligtvis så, för att börja med den sista
            frågan, att Sverige spelar och kommer att spela en aktiv roll
            i EU-samarbetet. Vi kommer inte på något sätt att trappa ned våra
            ambitioner, tvärtom, bara för att vi väljer att stå utanför valutaunionen
            när den drar i gång. Vi kommer att styra i den riktning som vi
            menar är viktig. Att sysselsättningen nu graderas upp är mycket
            positivt. Den linje som
          </note>
          <note>
            Sverige drev, ganska ensamt till en början, om att gradera upp
            dessa frågor har nu fått stöd av alltfler länder, på senare tid
            också av Storbritannien och
          </note>
          <note>
            Frankrike efter regimskiftena där. Vi kommer att driva frågor
            som gäller miljön, öppenheten och en tidig utvidgning, för att
            ta några andra exempel.
          </note>
          <note>
            Däremot får man inse att om man inte går in i en klubb har man
            naturligtvis mindre möjligheter att påverka klubbens interna spelregler
            än om man går in.
          </note>
          <note>
            Det är uppenbart att det är på det sättet; det vore dumt att
            låtsas någonting annat.
          </note>
          <note>
            När det gäller Johan Lönnroths kommentarer till fördelningspolitiken
            i samband med saneringspolitiken tycker jag att det är litet lättköpta
            poänger. Visst är det tufft och besvärligt att bedriva saneringspolitik.
          </note>
          <note>
            Det läggs bördor på i stort sett hela befolkningen. Det är också
            de som har små resurser och inkomster som har svårast att bära
            de uppoffringarna. Det här har vi inte gjort för vårt nöjes skull.
            Vi har gjort detta därför att det helt enkelt var nödvändigt och
            därför att ännu större hot tornade upp sig om vi inte handlade
            i tid och handlade kraftfullt.
          </note>
          <note>
            I det arbetet, efter en inledning där Vänsterpartiet medverkade,
            klarade inte Vänsterpartiet av att fortsätta att delta. Då har
            man naturligtvis inte heller möjlighet att påverka inriktningen.
            Det är riktigt. Men man har också visat att man inte riktigt klarar
            av att bära det ansvar som onekligen är tungt i vissa lägen men
            som är nödvändigt att axla - som någon måste axla för att styra
            över ekonomin i rätt riktning. Det har vi nu åstadkommit genom
            ett nära samarbete med Centerpartiet, och det ger helt andra möjligheter
            inför framtiden - möjligheter som vi också kan se att
          </note>
          <note>
            Vänsterpartiet och andra partier här i riksdagen utnyttjar när
            olika bud, och ibland också överbud, haglar i debatten om vad
            som skall göras framöver.
          </note>
          <note type="speaker">
            Anf. 72 MATS ODELL (kd) replik:
          </note>
          <note>
            Herr talman! Jag vill först säga att jag faktiskt tror på Erik
            Åsbrink när han säger att han vill vidta åtgärder som steg för
            steg nedbringar arbetslösheten. Men då blir jag väldigt nyfiken
            på vad han har för argument för att inte vidta den enskilda åtgärd
            som landets
          </note>
          <note>
            470 000 familjeföretagare sätter överst på listan för att de
            skall känna att de vill börja anställa igen.
          </note>
          <note>
            Här finns det en väldigt viktig principfråga som det vore väldigt
            bra om vi kunde reda ut. Är det så, som skatteministern har sagt,
            att vi helt enkelt inte har resurser att gå tillbaka till de 14
            dagarna? Det skulle kosta 1,1 miljard. Eller är det så, som har
            sagts i andra sammanhang, att vi nu har ett reformutrymme? Vore
            det i så fall möjligt att använda detta reformutrymme?
          </note>
          <note>
            Eller jag kanske skall formulera frågan så här: Anser
          </note>
          <note>
            Erik Åsbrink över huvud taget att det vore rimligt att försöka
            få fram resurser till detta?
          </note>
          <note>
            Det här är ganska viktigt. Sedan kommer nämligen er samarbetspartner
            Centern och säger att det här inte är någon angelägenhet; det
            vore att socialisera sjukförsäkringen. Det här är en försäkring
            där varje löntagare i landet betalar in 4,95 % av sin beskattningsbara
            inkomst, där företagarna betalar in ungefär 70 miljarder kronor
            och där kostnaderna för försäkringen ligger under 40 miljarder.
            Dessutom är det en obligatorisk försäkring. I det sammanhanget
            talar Centern om socialisering. Är detta regeringens synsätt?
            Är det den typen av socialiseringar som ni vill undvika? Då är
            jag orolig inte bara för Centerpartiet utan också för
          </note>
          <note>
            Socialdemokraterna.
          </note>
          <note>
            Det vore bra att få ett principiellt svar: Vill ni försöka sänka?
            När finns de pengarna? Är det inte klokt att ta de pengarna om
            de nu redan finns? Att inte göra det är ju närmast att äta upp
            utsädet.
          </note>
          <note>
            Anf. 73 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Jag hade just tänkt inleda med att berömma Mats
            Odell för att Kristdemokraterna orkar bryta sig ur den moderata
            gastkramningen när det gäller valutaunionen samt synen på vården,
            omsorgen och skolan. Det är bra att ni orkar ta er loss.
          </note>
          <note>
            En annan fråga man dock måste ställa sig, och som jag vill ställa
            till Mats Odell, är: Om det nu vore så att ni skulle hamna i regeringsställning
            någon gång i framtiden, hur skulle politiken då bli? Skulle det
            i vanlig ordning bli Moderaterna som bestämmer i kraft av sin
            storlek? I så fall skulle det alltså bli ett inträde i valutaunionen
            och inga pengar till vården, omsorgen och skolan. Det skulle vara
            intressant att få höra något om detta.
          </note>
          <note>
            Sedan tror jag att Mats Odell överskattar sina kunskaper om vad
            470 000 familjeföretagare i landet tycker. Det är inte så att
            de alla är trädda på ett snöre.
          </note>
          <note>
            Jag tror inte att Mats Odell vet vad de alla tycker.
          </note>
          <note>
            En förkortning av sjuklöneperioden från 28 till 14
          </note>
          <note>
            dagar kostar inte 1,1 miljard utan det dubbla, 2,2
          </note>
          <note>
            miljarder eller kanske t.o.m. drygt detta, så länge det är ofinansierat.
            Det är alltså en betydligt större kostnad. Man får inte vara så
            lättsinnig, även om Mats
          </note>
          <note>
            Odell i sitt anförande strödde löften omkring sig och klagade
            på olika åtgärder som har vidtagits i det förgångna och som har
            syftat till att sanera statsfinanserna, att man bortser från att
            det är en betydande kostnad.
          </note>
          <note>
            Jag tycker, liksom Per-Ola Eriksson, att detta med fördel kan
            lösas av arbetsmarknadens parter. Det är en stor fördel om så
            kan ske. Den möjligheten finns. Man kan lösa detta om man verkligen
            har den viljan.
          </note>
          <note>
            Men så länge möjligheten hägrar att tillämpa principen två slår
            den tredje, dvs. två parter kommer överens och den tredje, skattebetalarna,
            står för kostnaderna, är det klart att man föredrar den. Det finns
            inte utrymme i budgeten för den typen av ofinansierade åtgärder.
            Det är inte att tänka på. Vi får inte äventyra den sanering av
            statsfinanserna som vi med så stor möda har åstadkommit. Kan man
            åstadkomma förbättringar på det här området är det bra. Det bör
            ske genom parternas egna insatser.
          </note>
          <note type="speaker">
            Anf. 74 MATS ODELL (kd) replik:
          </note>
          <note>
            Herr talman! Jag skall försöka ha tålamod med att
          </note>
          <note>
            Erik Åsbrink när jag ställer en fråga genast är inne på tiden
            efter nästa val, när det finns en ny regering, och talar om hur
            politiken kommer att vara. Vi får ta den saken då. Jag tycker
            att vi har svarat principiellt på de frågorna.
          </note>
          <note>
            Min fråga gällde: Går det att finansiera? Ser finansministern
            någon mening i att finansiera detta? Jag uppfattade hans svar
            som ett nej. Han får korrigera mig om jag har fel.
          </note>
          <note>
            Här betalas det in ungefär 70 miljarder kronor från löntagare
            och företagare, men denna försäkring gäller inte om jag inte är
            sjuk mer än 28 dagar. Då träder de här pengarna in. Under hela
            perioden innan är det ändå den lille, den något större eller den
            store företagaren som skall stå för denna risk. Är detta ett optimalt
            sätt att beskatta? Leder detta till att steg för steg sänka arbetslösheten?
            Det är den frågan som får mig att undra om Socialdemokraterna
            och Centerpartiet ändå inte har en ekonomisk-teoretiskt felaktig
            utgångspunkt, om man tror att det går att först ta ut så här mycket
            i avgift - för det här är faktiskt inte en skatt - och sedan lägga
            på parterna en sådan stor risk och säga att de får lösa detta.
            Jag beklagar den lomhördhet som i så fall finns inför de här företagen,
            deras organisationer och hela Sverige, som i dag väntar på att
            vi skall få fler människor i arbete.
          </note>
          <note>
            Ni har pengar till hur mycket åtgärder som helst,
          </note>
          <note>
            OTA, Kalmarmodellen och allt möjligt. Ni vräker ut pengar. Men
            här skall den lille företagaren stå för hela denna risk. Han skall
            vara bank och betala in moms innan han har fått betalt från sina
            kunder. Han skall vara försäkringsbolag, trots att han betalar
            in stora avgifter, och trots att hans anställda betalar in stora
            avgifter. Det kan ändå inte vara Socialdemokraternas och Centerns
            ärliga mening att det skall fortsätta så.
          </note>
          <note>
            Anf. 75 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Mats Odell får bestämma sig. I sitt tidigare anförande
            klagade han över alla de åtstramningar och neddragningar som regeringen
            har gjort.
          </note>
          <note>
            Nu får jag höra raka motsatsen. Vi vräker ut pengar åt alla möjliga
            håll. Någon ordning och reda får det ändå vara även på Mats Odell
            och hans budskap.
          </note>
          <note>
            Kravet på en förlängd sjuklöneperiod drevs under lång tid av
            Svenska Arbetsgivareföreningen. Till sist tillgodosåg vi det önskemålet.
            Efter kort tid har Arbetsgivareföreningen svängt, efter viss intern
            opinion.
          </note>
          <note>
            Det är riktigt. Men jag uppfattar inte alls att det finns en
            entydig och massiv opinion av det slaget, utan det finns även
            i den här frågan olika uppfattningar. Det är många som inte alls
            har några klagomål att anföra.
          </note>
          <note>
            Företagare, Mats Odell, är individualister. De är inte trädda
            på ett snöre, även om det låter så i propagandan.
          </note>
          <note>
            Det finns möjligheter att genomföra förbättringar på det här
            området. Bättre fungerande försäkringslösningar kan vara en sådan
            modell. Kan vi medverka till att hitta sådana lösningar och göra
            det snabbt skall vi gärna ställa upp på detta. Men att nu börja
            betala ut stora pengar, att säga att vi väl har råd att slösa
            med några miljarder till, för Mats Odell tycker ju att vi redan
            slösar på så många andra områden, är inte att tänka på. Glöm detta!
            Vi kommer inte att genomföra några ofinansierade reformer.
          </note>
          <note>
            Däremot kan vi i samarbete med parterna på arbetsmarknaden hitta
            bättre fungerande system. Men det måste i så fall vara finansierat
            till sista kronan.
          </note>
          <note>
            Något annat är inte att tänka på.
          </note>
          <note type="speaker">
            Anf. 76 ROY OTTOSSON (mp) replik:
          </note>
          <note>
            Herr talman! Jag skulle vilja ställa en fråga till finansministern
            när det gäller de grundlagsändringar som motiveras med att vi
            skrev på Maastrichtfördraget. Om vi inte hade skrivit på Maastrichtfördraget,
            hade det då varit motiverat att göra de här grundlagsändringarna
            vad gäller Riksbanken?
          </note>
          <note>
            Jag skulle också vilja veta hur finansministern ser på löftet
            i det konvergensprogram som Sverige lämnade in och som stöds av
            bl.a. Miljöpartiet, att också miljöskulden skall redovisas två
            gånger om året eller på motsvarande sätt, så att vi kan bedöma
            hur miljöutvecklingen faktiskt går till. På det sättet kan vi
            slippa debatter där olika partiföreträdare bara påstår saker helt
            ogrundat, som vi nyss har hört i kammaren.
          </note>
          <note>
            Min tredje fråga gäller sysselsättningen. Är regeringen nu beredd
            att överväga sänkt beskattning på arbete och i det sammanhanget
            kanske också förkortad arbetstid för att på så sätt underlätta
            en nedgång i arbetslösheten?
          </note>
          <note>
            Anf. 77 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Först tar jag upp grundlagsändringarna och Maastrichtfördraget.
            Roy Ottosson tog tidigare i sitt anförande upp de här frågorna
            och ifrågasatte att vi genomför de förändringar som är relaterade
            till fas två i valutaunionen, som Sverige accepterade i samband
            med att vi blev medlemmar i EU.
          </note>
          <note>
            Efter att ha hört den här inställningen, att det inte är så noga
            med att leva upp till ingångna avtal - jag har också hört hur
            man tidigare i kammaren från vissa borgerliga partier oblygt vädjat
            till Centerpartiet att bryta den överenskommelse man träffat med
            Socialdemokraterna - får jag ändå åberopa det gamla uttrycket
            pacta sunt servanda, avtal skall hållas. Det tycker jag faktiskt
            är någonting som olika partier här i riksdagen har anledning att
            betänka. Även om ni inte är delaktiga i vissa överenskommelser,
            tycker jag att ni skall ha respekt för att ingångna avtal skall
            hållas.
          </note>
          <note>
            Har man inte den uppfattningen gör man nog sig själv ganska omöjlig
            som avtalsslutande part i framtiden.
          </note>
          <note>
            Vem vill sluta avtal med ett parti som har en så lättsinnig syn
            på vikten av att hålla fast vid ingångna avtal?
          </note>
          <note>
            Den andra frågan som Roy Ottosson tog upp gäller miljöredovisningen.
            Vi har debatterat den flera gånger tidigare, både i allmänna debatter
            och i interpellationsdebatter. Jag kan säga så här: Jag skall
            verka för att vi i budgetpropositionen i september kommer med
            en miljöredovisning som är kopplad till de utfästelser som vi
            har gjort i samband med det svenska konvergensprogrammet. En sådan
            redovisning har i och för sig lämnats i olika sammanhang. Men
            jag ser ett skäl till att vi samlar ihop den information och den
            kunskap som vi har vid ett tillfälle och lämnar en sådan redovisning,
            så en sådan redovisning skall göras.
          </note>
          <note>
            Beskattning av arbete och arbetstider är stora frågor som inte
            klaras av på några sekunder. Vi har redan i den vårproposition
            som riksdagen skall besluta om i dag förslag om viss sänkning
            av skatten på arbete, med tyngdpunkten på små företag. Denna sänkning
            hoppas jag blir genomförd, och det tror jag har en positiv effekt.
          </note>
          <note>
            Arbetstider är enligt min uppfattning en fråga som skall avgöras
            av arbetsmarknadens parter utifrån de förhållanden som råder och
            som kan skilja sig åt mellan olika avtalsområden.
          </note>
          <note type="speaker">
            Anf. 78 ROY OTTOSSON (mp) replik:
          </note>
          <note>
            Herr talman! Jag tackar för löftet att få miljöredovisningen
            i statsbudgeten som lämnas i höst.
          </note>
          <note>
            När det gäller EMU-frågan och det aktuella avtalet håller jag
            med om att avtal absolut skall hållas.
          </note>
          <note>
            Sverige deklarerade ju i samband med att vi gick med i EU att
            vi förbehåller riksdagen det slutliga avgörandet när det gäller
            EMU. Det är vad som avses där som man får tolka.
          </note>
          <note>
            Min fråga till finansministern var om de grundlagsändringar vad
            gäller Riksbanken som motiveras med EMU:s andra fas är någonting
            som skulle ha gjorts om vi inte fått det här kravet just i EMU-
          </note>
          <note>
            processen. Är det motiverat av något annat än just att man går
            in i EMU:s tredje fas?
          </note>
          <note>
            Mycket av det som finns i fas 2 är saker som krävs för att kunna
            fullfölja den tredje fasen. Har man sagt att vi från Sveriges
            sida skall låta riksdagen avgöra -
          </note>
          <note>
            och då kanske via en, som vi hoppas, folkomröstning
          </note>
          <note>
            - om vi skall gå in den tredje fasen finns det naturligtvis ingen
            anledning att föregripa det nu genom att göra saker som enbart
            är motiverade av inträdet i
          </note>
          <note>
            EMU. Det är inget avtalsbrott att ha det synsättet.
          </note>
          <note>
            Jag skulle vilja ställa ytterligare en fråga: Behövs det en mer
            långtgående fördelningspolitik i besparingstider än i tider av
            ekonomisk tillväxt?
          </note>
          <note>
            Anf. 79 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Det svenska förbehållet att riksdagen i sista hand
            fatta det avgörande beslutet om ett eventuellt inträde i valutaunionen
            gällde uttryckligen fas 3
          </note>
          <note>
            och ingenting annat i EMU-projektet, inte fas 2. Vi har inget
            förbehåll när det gäller fas 2. Vi är fördragsmässigt förpliktade
            att genomföra de åtaganden som hänger ihop med fas 2. Där kan
            ingen tvekan råda.
          </note>
          <note>
            En annan fråga är: Skulle vi genomföra förändringarna gällande
            Riksbanken även om vi inte var bundna av Maastrichtfördraget?
            Det är en s.k. hypotetisk fråga. Jag tror inte att det skulle
            ha sett ut på samma sätt. Vissa frågor har fått aktualiseras av
            andra skäl. Det gäller ansvaret för valutapolitiken. Det har ett
            helt annat ursprung är Maastrichtfördraget. Det har sitt ursprung
            i inhemska överväganden. Det är möjligt att vi hade genomfört
            vissa åtgärder, men jag tror inte att det skulle ha sett likadana
            ut som det paket som nu är överenskommet och som naturligtvis
            i hög grad knyter an till Maastrichtfördraget.
          </note>
          <note type="speaker">
            Anf. 80 KARL-GÖSTA SVENSON (m):
          </note>
          <note>
            Herr talman! Den härliga psalmen Den blomstertid nu kommer har
            klingat ur över Sverige senaste veckan i samband med skolavslutningarna.
            Jag tycker att det är något alldeles speciellt att få lyssna till
            den och sjunga med. Den förknippas med inledningen av den svenska
            sommaren.
          </note>
          <note>
            I dagens Sverige är det ett stort antal medborgare som inte har
            hoppet och kraften att ryckas med i det positiva budskap som psalmförfattaren
            Kolmodin tecknade ned i slutet av 1600-talet. Det finns ett stort
            antal familjer i vårt land som sitter illa till. Pengarna räcker
            inte. Många lever på marginalen. Det beror inte enbart på att
            en mängd familjer är drabbade av den massarbetslöshet som råder
            i vårt land. En av de bidragande orsakerna till denna för många
            prekära situation är de omfattande skattehöjningar som Socialdemokraterna
            genomfört tillsammans med Vänsterpartiet och Centern, skattehöjningar
            som i huvudsak drabbat låg- och medelinkomsttagare.
          </note>
          <note>
            Skatten är den största hushållskostnaden. Det betyder att allt
            fler människor inte längre kan leva på sin lön. Hur kan detta
            vara möjligt i Sverige år 1997?
          </note>
          <note>
            Hur många föräldrar har i dessa skolavslutningstider av ekonomiska
            skäl tvingats säga nej till sina barn att följa med på skolresa
            under våren? Hur många har fått avstå från att köpa en ny klänning
            eller ett par nya byxor till sin dotter eller son? Funderar ni
            socialdemokrater på hur verkligheten ser ut för många familjer
            i vårt land? Förstår ni vad skattehöjningarna har inneburit?
          </note>
          <note>
            Frågorna är verkligen berättigade. Jag har nämligen aldrig märkt
            någon eftertanke hos socialdemokraterna vad gäller förslag om
            att höja skatter. Ledande företrädare har i stället uttryckt sin
            glädje över att betala skatt. Vem minns inte uttalandet: Det är
            häftigt att betala skatt?
          </note>
          <note>
            Socialdemokraterna synes vara helt ovetande om att nästan två
            tredjedelar av hushållsinkomsten går i skatt. Jag är också förundrad
            över den totala avsaknaden av en socialt genomtänkt besparingsprofil.
            Hur kunde den socialdemokratiska riksdagsgruppen ställa sig bakom
            besparingar som drabbar änkor, föräldralösa barn och handikappade?
            Vad tänkte ni på, Inger
          </note>
          <note>
            Lundberg? Vilka åtgärder vidtog Inger Lundberg för att stoppa
            dessa besparingsförslag från regeringens sida?
          </note>
          <note>
            Jag vill i detta sammanhang påminna Inger Lundberg om den rara
            fiskarhustrun från en liten ö i Stockholms skärgård som uppvaktade
            skatteutskottet om fastighetsskatten. Hon och hennes man kunde
            inte klara av att betala den höjda fastighetsskatten på en liten
            enkel stuga som hade åsatts ett taxeringsvärde i miljonklassen.
            Hon vädjade om förståelse. Jag förstår hennes besvikelse när Inger
            Lundberg svarade genom att fråga henne om hon hade sökt bostadsbidrag.
            Hennes svar har etsat sig fast i mitt minne: Vi är för stolta
            för att söka bidrag. Vi vill klara oss på egen hand.
          </note>
          <note>
            Så är det, fru Lundberg. Den maktfullkomlighet som den socialdemokratiska
            politiken är ett uttryck för bekräftas också av den utvärdering
            som Socialstyrelsen har gjort avseende hushåll som uppbär socialbidrag.
            Enligt denna utvärdering får ett hushåll med socialbidrag i genomsnitt
            betala lika mycket i skatt som bidraget uppgår till.
          </note>
          <note>
            Vid samma uppvaktning som fiskarhustrun deltog också den omtalade
            Bo Bexander. Hans situation är kanske värre. Han har inte längre
            råd att bo kvar i sitt kära gamla hem som han byggt upp tillsammans
            med sin far. Om inte Skattebetalarna hade startat en insamling
            för honom hade han redan tvingats sälja och flytta.
          </note>
          <note>
            Är det etiskt och moraliskt riktigt att taxera ut sådana skatter
            att allt fler medborgare i vårt land tvingas till socialen?
          </note>
          <note>
            Naturligtvis inte. Men det långt allvarligare är att det strider
            mot de mänskliga rättigheterna - jag upprepar att det strider
            mot de mänskliga rättigheterna -
          </note>
          <note>
            att straffbeskatta sparsamma idoga och skötsamma människor på
            ett sådant sätt att de tvingas avyttra det käraste de har, det
            egna hemmet. Då har den politiska makten begått ett allvarligt
            övertramp. Demokratin är i fara. Förstår fru Lundberg vilka övergrepp
            ni har ställt till med?
          </note>
          <note>
            Hårt drabbade villaägare kämpar frenetiskt för sin trygghet genom
            att varje torsdag demonstrera mot de röd-gröna övergreppen. De
            möts av kallsinnighet.
          </note>
          <note>
            Den röd-gröna majoriteten i skatteutskottet avvisar initiativ
            från de borgerliga partierna som skulle förbättra deras situation.
            Skatteminister Östros berörs inte ett dugg av deras belägenhet.
            Den röd-grönkamouflerade stridsvagnen massakrerar obönhörligt
            tryggheten hos många människor i vårt land.
          </note>
          <note>
            Herr talman! Massarbetslösheten är ett faktum.
          </note>
          <note>
            Den totala arbetslösheten kommer enligt regeringens egen beräkning
            att endast sjunka marginellt från den nuvarande nivån på 14,1
            % till 13,3 % år 2000. Antalet sysselsatta är i dag lägre än någon
            gång sedan
          </note>
          <note>
            1974. Socialdemokraternas vallöfte att den öppna arbetslösheten
            redan under 1995 skulle sjunka under
          </note>
          <note>
            5 % är inget annat än ett fiasko, men också ett tydligt bevis
            på den överbudspolitik som alltid präglat socialdemokraterna och
            som fick sådana övertoner under den förra mandatperioden.
          </note>
          <note>
            Jag skall ge ett par exempel på den överbudspolitiken. Skatterna
            skulle höjas med 3,7 miljarder kronor. Hittills har det blivit
            80 miljarder. Ersättningsnivåerna i sjuk- och a-kassan skulle
            höjas till 90 %. Det blev som bekant en sänkning till 75 %. I
            regeringsförklaringen utlovades att politiken skulle utformas
            på ett sådant sätt att jobben skulle öka i det privata näringslivet,
            företrädesvis i små och medelstora företag.
          </note>
          <note>
            Nu har även detta löfte svikits. Nu är det avveckling av arbetskraft,
            en återgång till socialdemokratisk tradition att ta den offentliga
            sektorn till hjälp för att ge sken av att något görs.
          </note>
          <note>
            Regeringen försöker i tid och otid på sitt retoriska sätt göra
            gällande att företagsklimatet är bra i vårt land. Det hjälper
            emellertid inte med vältalighet. Det behövs också handling. I
            fråga efter fråga har den röd-gröna majoriteten hamnat snett.
            Det gäller fördubblingen av sjuklöneperioden, företagens skyldighet
            att betala in moms i förskott, fördubblad koldioxidskatt för industrin,
            produktionsskatt på el, överlåtande av risken på företagen att
            de anställdas skatter, moms och arbetsgivaravgifter blir bokförda
            på förfallodagen hos skattemyndigheten och det senaste dumma beslutet
            att återigen förmögenhetsbeskatta arbetande kapital när det gäller
            värdet av aktier.
          </note>
          <note>
            Det är naturligtvis tokigt att återinföra förmögenhetsbeskattning
            i Sverige, men det är helt korkat att i en sådan situation straffbeskatta
            innehav av aktier på den s.k. A-listan. Vi moderater försökte
            i utskottet att få den röd-gröna majoriteten att ta sitt förnuft
            till fånga. Vår vädjan var naturligtvis förgäves. Nu ser vi effekterna
            av detta korkade beslut. Nu hoppar företagen strömhopp från A-listan
            till O-listan. Blir det ytterligare försämringar kommer strömhoppen
            liksom jobben att hamna utanför Sveriges gränser.
          </note>
          <note>
            Skatteministern rycker ut direkt och varnar för att flera avhopp
            kan riskera att reglerna ändras så att också övriga aktier förmögenhetsbeskattas.
            Centerns talesman i Regeringskansliet börjar inse att beslutet
            är korkat och sade i söndags att det är nödvändigt att även skattebefria
            aktierna på A-listan. I dag på morgonen vid ett framträdande i
            Rapport hade han rättat in sig i ledet igen. Nu skall tydligen
            O- och OTC-
          </note>
          <note>
            listans aktier också beskattas. Den Kennerydska högskattelinjen
            har uppenbarligen vunnit gehör i
          </note>
          <note>
            Centern.
          </note>
          <note>
            Från moderat sida har vi begärt att skatteutskottet skall sammanträda
            för att återigen behandla frågan och diskutera ett eventuellt
            utskottsinitiativ innebärande att skattefrihet även skall omfatta
            A-listans aktier. Skatteutskottets ordförande har ännu inte givit
            besked om det blir något sammanträde. Skatteministern har chansen
            att vid dagens debatt ge ett klart besked. Är regeringen beredd
            att ändra beslutet så att den skattefrihet som gäller vissa huvuddelägare
            skall gälla oavsett när aktien noterades på A-listan?
          </note>
          <note>
            Herr talman! Fru Lundberg kommer i sitt anförande att skylla
            på den borgerliga regeringen för att den nuvarande regeringspolitiken
            har misslyckats. Det är ytterligare ett allvarligt utslag av maktfullkomlighetens
            avigsidor. Genom att ständigt och jämt upprepa en osanning försöker
            man manipulera svenska folket.
          </note>
          <note>
            Den borgerliga regeringens målmedvetna politik att dra Sverige
            upp ur arbetslöshetens stålbad fick sitt stora genombrott i slutet
            av förra mandatperioden.
          </note>
          <note>
            Sysselsättningen ökade markant. Arbetslösheten minskade. Tillväxten
            ökade. Företagen stimulerades av ett gott företagsklimat. Den
            socialdemokratiska regeringen fick skörda frukterna av den borgerliga
            regeringens näringsinriktade politik. Sysselsättningen fortsatte
            att öka och arbetslösheten fortsatte att minska under det första
            regeringsåret efter valet 1994.
          </note>
          <note>
            Plötsligt vände utvecklingen. De socialdemokratiska återställarna
            och de rekordstora skattehöjningarna började verka på marknaden.
            Loppet var kört.
          </note>
          <note>
            Sossarna gick in i väggen, som det heter på idrottsspråk. Arbetslösheten
            började stiga igen. I dag har vi högre arbetslöshet än vad vi
            hade vid regeringsskiftet
          </note>
          <note>
            1994. Jag vill ånyo poängtera att antalet sysselsatta i dag är
            lägre än någon gång sedan 1974 och visar ingen tendens att öka.
            Misslyckandet är således ett faktum.
          </note>
          <note>
            Herr talman! En ny moderatledd regerings huvuduppgift är att
            återupprätta Sverige som en nation i arbete. Hundratusentals människor
            som kan, vill och borde arbeta är utestängda från arbetsmarknaden.
          </note>
          <note>
            Alltför många tvingas känna hur det är att inte duga till att
            arbeta, att inte vara efterfrågad.
          </note>
          <note>
            Regeringens budskap är ju fullständigt glasklart när det gäller
            medborgare över 60 år: Du behövs inte längre. "Du behövs inte
            längre" är i såväl mänsklig som ekonomisk mening ett oacceptabelt
            slöseri. Det behövs en företagens renässans. Vi föreslår därför
            en heltäckande politik i åtta punkter som skapar förutsättningar
            för att forma ett välfärdssamhälle värt namnet och där alla behövs.
          </note>
          <note>
            Jag tänker behandla skattefrågornas betydelse för att åstadkomma
            denna förnyelse av Sverige. Därför är det nödvändigt att sänka
            skatten på arbete genom sänkta egenavgifter och sänkt inkomstskatt
            för alla.
          </note>
          <note>
            Genom att staten tar på sig finansieringsansvaret för vissa kommunala
            utgifter vill vi åstadkomma en sänkning av kommunalskatten med
            3 kr. Vi vill sänka egenavgifterna med ca 6 procentenheter. Vi
            vill sänka den statliga skatten till 20 % och återinföra fullt
            inflationsskydd.
          </note>
          <note>
            Vi vill höja grundavdraget till 10 000 kr och införa ett grundavdrag
            för barn vid den kommunala beskattningen med 10 000 kr per barn.
            Vi vill sänka fastighetsskatten så att exempelvis fiskarhustruns
            och
          </note>
          <note>
            Bo Bexanders rättmätiga krav på att kunna bo kvar och leva i
            sina hem uppfylls.
          </note>
          <note>
            Våra skattesänkningsförslag gynnar relativt sett låg- och medelinkomsttagare
            mest och medför att bidragsberoendet minskar. Alltfler människor
            i vårt land kommer att kunna leva på sin lön. Det betyder att
            vi stärker självkänslan hos våra medborgare. De kan själva forma
            sin egen vardag. Det är en viktig demokratisk fråga. Det är också
            en viktig social angelägenhet att åstadkomma en förändring som
            innebär att den som är beroende av offentligt stöd inte skall
            betala skatt och att den som betalar skatt inte skall behöva bidrag.
          </note>
          <note>
            Eftersom våra förslag innebär en sänkning av skatten på arbete,
            gynnar de i hög grad också företagen genom en förbättrad lönebildning.
            Tillväxten ökar och förutsättningar för nya jobb skapas. Det är
            för oss glädjande att alltfler företagare inser vikten av en sänkt
            individbeskattning för företagen.
          </note>
          <note>
            För någon vecka sedan dominerades en av sidorna i Finanstidningen
            av följande rubrik: Lägre skatt på individnivå gynnar företagen.
          </note>
          <note>
            Det behövs emellertid krafttag för att återskapa den framtidstro
            på ett uthålligt och nyskapande privat företagande i vårt land
            som den förra mandatperioden präglades av. Inom skatteområdet
            vill vi omgående avskaffa den förlängda sjuklöneperioden, slopa
            allmän löneavgift, dubbelbeskattning och förmögenhetsskatt, avskaffa
            diskriminerande regler för fåmansföretag och för förskottsinbetalning
            av moms, återställa representationsavdraget och förbättra konkurrenskraften
            genom sänkt energiskatt och ytterligare sänkt produktionsskatt.
          </note>
          <note>
            Avslutningsvis vill jag upprepa tre frågor till fru
          </note>
          <note>
            Lundberg: Varför vill ni inte sänka skatten för lågoch medelinkomsttagare,
            så att alltfler människor i vårt land kan leva på sin lön? Är
            det en mänsklig rättighet att statens krav på boendeskatt inte
            får leda till att människor tvingas att flytta? Vilka åtgärder
            vidtog Inger Lundberg för att stoppa regeringens besparingsförslag
            när det gäller änkor, föräldralösa barn och handikappade?
          </note>
          <note>
            I detta anförande instämde Carl Erik Hedlund,
          </note>
          <note>
            Jan-Olof Franzén och Carl Fredrik Graf, (alla m).
          </note>
          <note type="speaker">
            Anf. 81 KARIN PILSÄTER (fp):
          </note>
          <note>
            Herr talman! Vi har nu inlett en skattedebatt, och det blir då
            lätt väldigt mycket teknik och summor.
          </note>
          <note>
            Men egentligen handlar det inte alls om det, utan det handlar
            om spelreglerna och villkoren för människor
          </note>
          <note>
            - de villkor som gäller när människor skall forma sitt liv och
            sin vardag. Det tekniska handlar ju i grunden bara om det mänskliga.
          </note>
          <note>
            Vardagen för väldigt många människor är arbetslöshet. Över 700
            000 människor går i dag arbetslösa, vilket betyder att långt många
            flera familjer är berörda. Sverige behöver därför när det gäller
            skattepolitiken inte fler och mer skatter. Det leder ju uppenbarligen
            bara till fler arbetslösa. Vad vi behöver är fler skattebetalare.
          </note>
          <note>
            Ändå blev regeringsskiftet 1994 en rivstart för nya skattehöjningar.
            Tre år med socialdemokratisk politik har gjort att skatteuttaget
            har ökat ganska radikalt.
          </note>
          <note>
            Vi i Folkpartiet tycker att det är de mest skadliga skatterna
            som skall sänkas först. Med skadliga menar vi sådana skatter som
            hindrar människor när de vill forma sitt liv och sin vardag samt
            skapa jobb och tillväxt.
          </note>
          <note>
            Med sossarna kom de växande köerna tillbaka -
          </note>
          <note>
            köer till vård, och växande köer till jobb. Vi vill ha fler jobb
            och mindre köer. Därför satsar vi på en skattepolitik som skall
            leda åt det hållet. Skadliga skatter kväver vad man brukar kalla
            de välståndsbildande krafterna och bromsar tillväxt och sysselsättning,
            som ju är basen för vår välfärd.
          </note>
          <note>
            Vi i Folkpartiet vill ha vård, omsorg och skola.
          </note>
          <note>
            Dessa ambitiösa välfärdsmål kan vi bara nå med en ekonomi som
            växer och många människor som betalar skatt. Alltså är en sådan
            skattepolitik nödvändig just för välfärden. Sverige behöver fler
            skattebetalare.
          </note>
          <note>
            Vår skattepolitik handlar alltså om att få fler jobb och fler
            människor i arbete. Därför måste vi sänka skatten på sparande
            och ha ett skattesystem som gynnar kapitalbildning och risktagande.
            Vi måste ha hälften kvar i skattereformen, och vi måste ha ett
            skattesystem som gynnar expansion i tjänstesektorn.
          </note>
          <note>
            Jag skall inte gå in så mycket på detaljerna. De finns noggrant
            redovisade i alla reservationer i betänkandet.
          </note>
          <note>
            Jag skall ändå ta upp några konkreta områden.
          </note>
          <note>
            Herr talman! I förmögenhetsbeskattningen finns den sista kvarlevan
            av ett skattesystem som har en väldigt föråldrad syn på kvinnor.
            Förr genomsyrade den synen hela samhället, men nu finns den bara
            kvar när det gäller förmögenhetsskatten, nämligen sambeskattningen.
            Det principiella argumentet borde vara väl känt. Var och en av
            oss har rätt att bli betraktade som en individ, inte som en del
            i ett kollektiv. Det borde gälla oavsett om det gäller löpande
            inkomster, vilket det nu har gjort sedan 1970, eller förmögenhet.
          </note>
          <note>
            Men så blev inte fallet när Socialdemokraterna, världens mest
            jämställda regering, skulle reformera förmögenhetsbeskattningen.
          </note>
          <note>
            Det fanns sedan tidigare en asymmetri i beräkningen av förmögenhetsskatt
            på aktier som en följd av att den borgerliga regeringen ville
            ta bort förmögenhetsskatten på arbetande kapital. Men i stället
            för att försöka att få bort denna asymmetri, som inte var lyckad,
            har nu regeringen och Centern drivit igenom att den 75-procentiga
            beskattningen på A-listan i stället blir 100 procent. Årtalet
            1991 blev en vattendelare mellan noll och hundra, en försämring
            i stället för en förbättring. Det är detta som nu har gjort att
            väldigt många företag funderar på att flytta sig mellan listorna.
            Det här kan ju verka helt obegripligt. Men de facto handlar det
            om att snålheten har bedragit visheten, för med de pomperipossa-effekter
            som har uppstått har ju ett antal företag faktiskt lämnat börsens
            A-
          </note>
          <note>
            lista och flyttat till O-listan. Det har gjort att ca 400
          </note>
          <note>
            miljoner kronor i skatteintäkter har försvunnit eller kommer
            att försvinna i form av sänkt börsvärde och minskad förmögenhetsskatt,
            enligt beräkningar som har gjorts av affärspressen. Vi har givetvis
            sagt nej till de nya reglerna och föreslagit, till att börja med,
            en återgång till 75 % och en slopad sambeskattning.
          </note>
          <note>
            Herr talman! Folkpartiet håller givetvis fast vid den princip
            om hälften kvar som vi slog fast i den stora skattereformen, just
            därför att människor alltid skall veta att det lönar sig att arbeta.
            Den s.k. tillfälliga värnskatten - värnskatt är ju ett ganska
            intressant nyspråk, för det handlar ju bara om samma gamla marginalskatt
            som alltid - bör självfallet inte ersättas med någon annan skatt
            som har samma effekter. En hög marginalskatt gör att extrainsatser
            lönar sig dåligt, och det gör det mindre lönsamt för var och en
            att satsa på utbildning eller eget företagande. Principen här
            är också viktig, därför att människor måste kunna veta att det
            finns några spelregler som gäller, att överenskommelser hålls
            och att kalkyler kan hålla över tiden.
          </note>
          <note>
            Herr talman! Sverige behöver fler företagare, fler företag och
            fler jobb. Utan en expanderande tjänstesektor kan inte detta fungera.
            Det är också avgörande för jämställdhet. Om kvinnor och män skall
            ha lika möjligheter och lika chanser till jobb, utveckling, fritid
            och helt enkelt bara få vara den som de själva vill utan att styras
            av fördomar och förutfattade meningar, måste också de ekonomiska
            villkoren vara jämställda. Då måste vi släppa loss tjänstesektorn
            och ha en rimlig beskattning på arbete.
          </note>
          <note>
            Många kvinnor finns redan i dag i de offentliga tjänstejobben.
            Ytterligare många andra har sin affärsidé inom en sådan tjänstesektor.
            Vi vill bredda deras möjligheter till eget företagande, till fler
            arbetsgivare, till utveckling inom jobbet, och åstadskomma breddning
            av deras verksamhet och vettiga utkomstmöjligheter. Sänkta kostnader
            och förenklade regler är då viktiga delar. Vi har i andra sammanhang
            från Folkpartiets sida fört fram förslag till förenklingar och
            ökade möjligheter att komma i gång. Senast i går kväll debatterade
            vi skattekonto här i kammaren, vilket är en förenkling och en
            god idé som "bidde"
          </note>
          <note>
            litet fel. Vi debatterade också frågan om F-skattsedel.
          </note>
          <note>
            En expanderande privat tjänstesektor i väldigt vid bemärkelse
            är helt nödvändig om vi skall få fram många nya jobb. En expanderande
            och mindre dyr hushållsnära tjänstesektor, dvs. en tjänstesektor
            som riktar sig till oss privatpersoner, skulle så som det ser
            ut i dag vara mest till nytta för kvinnor, eftersom det fortfarande
            är kvinnor som har det största ansvaret för det obetalda jobbet.
            Det är också kvinnor som finns i det faktiska pigproblemet, nämligen
            de svartbetalda hemjobben.
          </note>
          <note>
            Vi för i detta betänkande fram förslag för att det skall kunna
            skapas nya jobb i tjänstesektorn. Men det höga kostnadsläget,
            skattekilen, är en väldigt allvarlig hämsko. På något sätt handlar
            det om att vi, i vår iver att ha en hög välfärd betald med skattepengar,
            har gjort oss själva för dyra för varandra. Då har vi ju skjutit
            över målet. Om vi inte har råd med varandra, vem skall då ha råd
            med oss?
          </note>
          <note>
            Även jag, som det har vittnats om här, är ute och träffar många
            småföretagare, särskilt många kvinnor och många ute i söderförort,
            där jag bor. Företagare där talar väldigt mycket, i fråga om vad
            de har för krav på staten, om att man skall sänka arbetsgivaravgiften
            så att de har råd att betala lön till den personal som de så förtvivlat
            väl skulle behöva. Eftersom de inte har råd får de alltså jobba
            själva väldigt mycket mer än vad de skulle vilja.
          </note>
          <note>
            Det är också många andra saker som upplevs som obegripliga. Företagare
            sliter och undrar varför de behandlas som presumtiva skurkar eller
            som mjölkkor för att betala in skatt. Företagsklimatet, som det
            talas så väldigt mycket om, avläser man egentligen inte alls i
            tabeller och citat ur The Economist och Financial
          </note>
          <note>
            Times. Företagsklimatet är ju vad de enskilda små företagens
            ledare, småföretagarna och enmansföretagarna upplever i sin vardag.
            Detta är ju det verkliga företagsklimatet.
          </note>
          <note>
            Häromdagen talade jag t.ex. med en granne till mig som är taxiförare
            och har en enskild firma. Han sade att han ibland inte vet vad
            han skall ta sig till, för hur han än sliter räcker knappt inkomsterna
            till att betala in F-skatten. Han får inga pengar över till lön
            åt sig själv. Han sade: Snart ger jag upp.
          </note>
          <note>
            Så här kan vi inte ha det. När de människor som sliter och faktiskt
            har ett jobb i ett levebrödsföretag misströstar och tänker ge
            upp, är vi helt enkelt inne på en väldigt farlig väg. Jag tycker
            att det vore bra om regeringen tog till sig också den här typen
            av larmsignaler liksom de larmsignaler om att fler och fler verkar
            få nej till F-skattsedel. De bedöms nämligen inte ha tillräckligt
            stor omsättning. Man anser att inkomsterna skulle bli för låga,
            att de inte har tillräckligt stort risktagande, att de inte köper
            tillräckligt mycket maskiner osv. Det sprids alltmer en känsla
            av att myndigheterna och politikerna talar väldigt mycket om småföretagare
            men egentligen helst vill att de skall avstå från att vara företagare.
            Den typen av larmsignaler tycker vi måste tas på mycket stort
            allvar. Vi måste omedelbart söka efter orsaker och skapa möjligheter
            att göra något åt detta.
          </note>
          <note>
            Vi i Folkpartiet har lagt fram ett förslag, som vi kallar för
            Lättare att bli sin egen. Det innehåller bl.a.
          </note>
          <note>
            starta-eget-paket, rätt till F-skattsedel, förenklad företagsdeklaration
            och schablonavdrag, som just skulle vara till nytta och ha en
            funktion för små tjänsteföretagare.
          </note>
          <note>
            Herr talman! Till sist vill jag säga några ord om fastighetsskatten.
            De skatte- och taxeringsregler som successivt har införts och
            som har gällt under 1996
          </note>
          <note>
            och 1997 har för många boende inneburit orimliga och obegripliga
            skattehöjningar. Folkpartiet har därför tidigare föreslagit vissa
            skattelättnader. Några möjligheter är att ändra principerna för
            taxering och beräkning av markvärden och att ta större hänsyn
            till miljöförbättringar osv. Reglerna för fastighetsskatt och
            fastighetstaxering skall ju ses över. Vi tror att översynen måste
            vara betydligt mer omfattande. Men i väntan på översynen måste
            vi ändå lindra effekterna för de värst drabbade, t.ex. permanentboende
            i attraktiva fritidsområden framför allt i Stockholmsområdet,
            på västkusten och i sydsverige. I vårt budgetalternativ har vi
            också avsatt pengar för detta. Det vore väldigt bra om vi någon
            gång i denna riksdag också kunde komma fram till ett beslut.
          </note>
          <note>
            Herr talman! Den viktigaste utmaningen är nu trots allt att få
            fler jobb, och dessa jobb måste komma genom fler företag och expanderande
            företag. Sverige behöver inte fler skatter utan fler skattebetalare.
          </note>
          <note type="speaker">
            Anf. 82 PER ROSENGREN (v):
          </note>
          <note>
            Herr talman! Visserligen är det finansutskottets betänkande som
            diskuteras, men det är ju skattefrågorna i finansutskottets betänkande
            som vi har att behandla i denna runda.
          </note>
          <note>
            När jag lyssnade på K-G Svenson var det litet skattepolitik och
            kanske mer repriser av den här nyss förda finansdebatten. Jag
            skall försöka att hålla mig till skatterna och de konkreta frågor
            som vi tycker bör betonas i sammanhanget.
          </note>
          <note>
            Det har varit mycket diskussioner om skatter, företagsklimat,
            förenklingar i skattesystemet, förenklingar för småföretag och
            för enskilda firmor, men framför allt skattelagstiftningen för
            handelsbolag. Vi avvaktar nu regeringens arbete med att komma
            fram med förslag till förenklingar och hoppas att det blir riktiga
            och konkreta förenklingar som gör det lättare att vara småföretagare.
            Framför allt gäller det, som jag sade, reglerna för handelsbolag,
            som är ganska svåra.
          </note>
          <note>
            Vi välkomnar också en diskussion om de stoppregler som gäller
            för fåmansföretagen. Det var ganska naturligt att stoppreglerna
            infördes, eftersom den tidigare situationen hade börjat utnyttjas.
            Man förhindrade alltså ett visst skatteundandragande med stoppreglerna.
            Det är ju på det sättet att vi lagstiftare måste tillgripa vissa
            åtgärder vid vissa tillfällen.
          </note>
          <note>
            Så sent som i går fattade vi beslut här i riksdagen.
          </note>
          <note>
            Man hade upptäckt att företagen hade börjat trassla med vissa
            regler på ett sätt som inte var avsett. De hade kanske kunnat
            undandra miljardbelopp från beskattning. Finansdepartementet reagerade
            ganska snabbt och skrev en proposition, vilken vi antog totalt
            enhälligt här i kammaren i går.
          </note>
          <note>
            På samma sätt var det en gång i tiden med stoppreglerna. Vissa
            företagare missbrukade de regler som fanns, därför tvingades man
            införa stoppregler. Vi kan hoppas att tiden nu är mogen för att
            ta bort dessa stoppregler.
          </note>
          <note>
            På personbeskattningens område är det tämligen klart att vi förespråkar
            en röd skatteväxling. Vi menar att det inte finns någon möjlighet
            att sänka skatterna för höginkomsttagarna, framför allt inte om
            man lyssnar till stämningarna i landet. Däremot måste det finnas
            utrymme att minska skatterna för låg- och medelinkomsttagare,
            framför allt för dem som heltidsarbetar och har låga inkomster.
          </note>
          <note>
            Finns det då någon möjlighet över huvud taget att drastiskt sänka
            skatterna? Ja, säger Moderaterna och delvis Folkpartiet. Nej,
            säger vi. Det finns i dag inte möjlighet att sänka skatterna.
            Vi har för inte så länge sedan prövat på en skattesänkningspolitik.
            Det var under den borgerliga regeringsperioden. Det gick inte
            så bra. Vi vill inte återgå till den situation som rådde då. När
            statsfinanserna är i ett sådant skick att det finns utrymme är
            det naturligtvis skattesänkningar framför allt för de stora inkomstgrupperna
            som behövs. Men att genomföra det experiment som man genomförde
            under den borgerliga regeringsperioden vill vi inte göra en gång
            till.
          </note>
          <note>
            Jag har tidigare här i kammaren sagt att vi vänsterpartister
            studerar historien och lär oss av den. Moderaterna lär sig ingenting
            av historien. De går med sina skygglappar och fortsätter att förespråka
            den politik på skatteområdet som faktiskt inte var så framgångsrik
            under den förra mandatperioden.
          </note>
          <note>
            Karl-Gösta Svenson säger att man skall sänka egenavgifterna med
            6 procentenheter. I dag är egenavgifterna 5,95 %. Det tycker jag
            är intressant. Men hur är det med de 9 % som ni förespråkar i
            det nya pensionssystemet? Ni förespråkar 9 procentenheter i egenavgifter
            även där. Eller har ni helt plötsligt backat från detta?
          </note>
          <note>
            På företagsbeskattningens område kan man titta litet på historien.
            Från borgerligt håll vill man gärna tala om arbetande kapital
            och riskkapital. Även Socialdemokraterna och Centern har försökt
            göra något åt riskkapitalet. De införde något som kallas riskkapitalavdrag.
            Det är bara att konstatera att det blev precis det fiasko som
            vi i vår motion om detta beskrev att det skulle bli. Alla andra
            partier - utom Moderaterna, som naturligtvis ville ha ytterligare
            riskkapitalavdrag och som tyckte att det var för litet - ställde
            sig bakom detta och sade att detta var en bra lösning. Jag tror
            att detta riskkapitalavdrag användes i tre eller fyra fall i landet.
            Nu är det borttaget, eftersom det blev ett totalt fiasko.
          </note>
          <note>
            Vad vill Moderaterna i övrigt? Jo, de vill gynna aktieägarna,
            de som väljer aktier som sparform. Moderaterna vill ta bort dubbelbeskattningen
            helt och hållet. Detta gynnar inte på något sätt explicit företagen.
            Moderaterna är helt enkelt intresserade av att gynna placerarna,
            kapitalägarna.
          </note>
          <note>
            I det föreliggande betänkandet föreslås också en sänkning av
            arbetsgivaravgifterna med 5 % upp till
          </note>
          <note>
            852 000 kr. Man höjer alltså från 600 000 till 852 000
          </note>
          <note>
            kr. Vi menar att de största företagen inte behöver den här typen
            av sänkning av arbetsgivaravgifterna. Vi anser att företag med
            högst tio anställda skall få tillgodogöra sig detta. De pengar
            som blir över - jag riktar mig då framför allt till Centern -
            kan vi använda till något mycket viktigare, nämligen till att
            ta bort
          </note>
          <note>
            14-dagarsperioden när det gäller arbetsgivarinträdet i sjukförsäkringen.
            Vi kan faktiskt också för dessa pengar helt undanta alla företag
            med högst tio anställda från arbetsgivarinträdet. Det är detta
            som vi kallar för en röd skatteväxling inom företagsamheten. Man
            skall alltså inte sprida ut skattesänkningarna till samtliga företag
            utan använda skattepolitiken som ett redskap så att man kan göra
            en fördelning även i fråga om företagsskatterna.
          </note>
          <note>
            När det gäller lättnader i ägarbeskattningen har de aktiebolag
            som är enmansföretag inte någon möjlighet att tillgodogöra sig
            den del som grundar sig på löneunderlaget. Det är fråga om mycket
            teknik. Men i detta förslag har man valt bort enmansföretagen.
          </note>
          <note>
            Dessutom har man delfinansierat lättnader i ägarbeskattningen
            genom att minska utrymmet för avsättning för periodiseringsfond
            från 25 % till 20 %. Det är inte särskilt lyckat. Man tar alltså
            från enskilda firmor och handelsbolag och ger till aktiebolag.
            Det är väl inte på det sättet som småföretagspolitiken skall bedrivas?
          </note>
          <note>
            Jag är litet förvånad över att man talar om att gynna småföretagen
            men att man sedan för den typen av politik.
          </note>
          <note>
            Det finns också ett förslag om att man skall ge full avdragsrätt
            för organisationskostnader. Det är mycket underligt. Det har nämligen
            varit total enighet inom skattepolitiken om att organisationskostnader,
            dvs.
          </note>
          <note>
            kostnader för introduktion på börsen osv., inte skall vara avdragsgilla.
            Om man då har anlitat firmor som har skött detta har dessa firmor
            låtit detta faktureras genom VPC, eftersom det då har varit avdragsgillt.
          </note>
          <note>
            VPC-kostnader har varit avdragsgilla men inte t.ex.
          </note>
          <note>
            prospektkostnader. Nu har man då upptäckt att det har gått till
            på detta sätt, och nu kommer man att ge total avdragsrätt för
            samtliga sådana organisationskostnader. Det har vi sagt nej till.
            Det är faktiskt fråga om ganska mycket pengar. Det argumenteras
            inte på något ställe i propositionen för varför man är beredd
            att vidta dessa åtgärder. Man föregriper dessutom för närvarande
            vissa rättsliga processer i Kammarrätten i
          </note>
          <note>
            Göteborg.
          </note>
          <note>
            Jag skall sedan säga något om den diskussion som kanske är den
            mest aktuella just nu, nämligen den om förmögenhetsbeskattningen.
            Jag kan säga till Karl-
          </note>
          <note>
            Gösta Svenson att vi har fått besked om att det inte blir något
            sammanträde i skatteutskottet. Och argumentet tycker jag är helt
            naturligt, nämligen att man inte kan ha ett förberedande sammanträde
            om ett förslag som skall läggas fram till hösten. Ni kan väl återkomma
            då med förslag till utskottsinitiativ, så får vi se hur det behandlas.
          </note>
          <note>
            Jag vill litet grand ta upp diskussionen kring begreppet arbetande
            kapital. Anne Wibble sade tidigare att det inte är bra att man
            nu funderar på att förmögenhetsbeskatta även O- och OTC-listade
            aktier eftersom man då beskattar arbetande kapital. Om jag går
            och köper ett antal aktier i ett O- eller OTC-listat företag visste
            inte jag att det plötsligt är att betrakta som arbetande kapital.
            Då har man ju missuppfattat begreppet arbetande kapital kapitalt.
            Arbetande kapital är ju det kapital som man sätter in i ett företag
            och som arbetar där. Men detta är ju fråga om rena placeringsaktier
            som vilka A-listenoterade aktier som helst.
          </note>
          <note>
            Vi skrev i vår motion med anledning av den nya förmögenhetsbeskattningen
            att vi vill beskatta A-, O-
          </note>
          <note>
            och OTC-listade aktier på precis samma sätt. Det skall utgå förmögenhetsskatt,
            men på 85 % av värdet.
          </note>
          <note>
            De borgerliga partierna anser att det skall utgå förmögenhetsskatt
            på 75 % av värdet. De säger att det finns en latent skatteskuld
            på 25 %, vilket inte stämmer.
          </note>
          <note>
            Om man använder schablonregeln vid försäljning av aktier, dvs.
            att man får ta upp ingångsvärdet till 20 %
          </note>
          <note>
            av försäljningspriset, kan den latenta skatteskulden faktiskt
            aldrig uppgå till mer än 24 %. Den maximalistiska hållningen när
            det gäller att gynna kapitalägare som Moderaterna, Kristdemokraterna
            och Folkpartiet har är ganska frapperande.
          </note>
          <note>
            Man är alltså beredd att ge skattelindring, och det gäller då
            mer än vad den latenta skatteskulden innebär.
          </note>
          <note>
            Vi har sagt att om en akties värde fördubblas under innehavstiden
            hamnar man på en latent skatteskuld på 15 % och därmed på en sorts
            medelvärde.
          </note>
          <note>
            Både A-listade och OTC-listade aktier bör tas upp till
          </note>
          <note>
            85 % av värdet per den 31 december.
          </note>
          <note>
            När det gäller fastighetsskatten känner ni i denna kammare säkert
            till vår inställning. Också där är vi beredda att avvakta de två
            utredningar som sker. Vi hoppas att det kommer besked under hösten.
            Vidare måste vi, som Karin Pilsäter säger, komma till rätta med
            de extrema värdena på fastigheter i kusttrakter och i vissa storstadsområden.
          </note>
          <note>
            Fru talman! Jag yrkar bifall till vår motion
          </note>
          <note>
            1996/97:Fi86 om tobaksskatten. Vi i Vänsterpartiet har haft en
            diskussion om det lämpliga med att höja tobaksskatten utifrån
            det underlag som för närvarande finns. Jag fick inte en majoritet
            i partiet med mig.
          </note>
          <note>
            Däremot blev det en motion. Det hela fullföljs nu genom att jag
            yrkar bifall till motionen. Jag tror nämligen inte att det här
            ger de pengar som regeringen räknar med i propositionen. Vidare
            tror jag att risken är ganska uppenbar att det blir ökad smuggling
            och att en ännu starkare marknad här skapas. Det har ju kommit
            så många signaler om detta.
          </note>
          <note>
            Jag är naturligtvis beredd att biträda ett förslag om en skattehöjning
            på tobakssidan när jag vet att pengarna kommer in och när jag
            vet att det finns åtgärder som kan vidtas för att förhindra smuggling.
            Men att nu skapa ytterligare en marknad för svart handel osv.
          </note>
          <note>
            är någonting som jag inte kan acceptera.
          </note>
          <note>
            Moderaterna i finansutskottet har en reservation som egentligen
            innebär att man yrkar bifall till sin egen motion, vilken har
            exakt samma lydelse som min motion. Samtidigt yrkar man avslag
            på min motion.
          </note>
          <note>
            Det är inte det mest intelligenta agerandet. Kanske vill man
            särskilja partiets politik - man vill inte liera sig med ett antal
            vänsterpartister. Själv kan jag naturligtvis inte tänka mig att
            i en andra omröstning stödja moderaternas reservation, eftersom
            de yrkar avslag på min motion. Det är ett något klantigt agerande
            från moderaternas sida; det måste jag säga.
          </note>
          <note>
            Slutligen: Miljöpartiet har ingen representant i dagens skatterunda.
            Det är synd, för jag har några frågor som jag skulle vilja ställa
            med anledning av Birger
          </note>
          <note>
            Schlaugs uttalande om att Miljöpartiet plötsligt skall bli ett
            småföretagarparti, om att man skall agera för småföretagen. Men
            några andra som är så passiva som miljöpartisterna varit i skatteutskottet
            när vi har diskuterat småföretagspolitik får man leta efter. Miljöpartisterna
            vaknar litet grand när det gäller miljö- och energiskatter, men
            när vi diskuterar stora frågor, exempelvis om småföretagspolitik
            och skatter för småföretag, är de förvånansvärt passiva. Till
            Birger
          </note>
          <note>
            Schlaug, om han nu hör debatten, vill jag säga: Ni har en hel
            del att diskutera internt i partiet när det gäller småföretagspolitiken
            och skattesidan där; det kan jag lova.
          </note>
          <note type="speaker">
            Anf. 83 KARL-GÖSTA SVENSON (m) replik:
          </note>
          <note>
            Fru talman! Per Rosengren uttalar att han och
          </note>
          <note>
            Vänstern gärna vill sänka skatten för låg- och medelinkomsttagare
            - men inte nu, utan senare. Det hade väl varit rätt så klädsamt
            om man inte hade bidragit till skattehöjningar i år och nästa
            år. Det handlar ju t.ex. om egenavgifter både i år och nästa år
            och om energiskatter per den 1 juli. Det gäller att handla i den
            anda som man tänkt sig i stället för att prata så mycket!
          </note>
          <note>
            När det gäller den borgerliga regeringspolitiken sade jag i mitt
            huvudanförande att vi hade en målmedveten politik för att just
            dra upp Sverige ur arbetslöshetens stålbad. I slutet av mandatperioden
            fick vi gehör för vår politik. Tillväxten ökade. Arbetslösheten
            minskade. Sysselsättningen ökade; mycket beroende på att vi hade
            utformat en politik som innebar ett bra företagsklimat som stimulerade
            företagen till utveckling. Det hade Socialdemokraterna nytta av
            i inledningen av sin period. Men de misslyckades, tillsammans
            med er, genom skatter som höjdes och genom de återställare som
            kom. Effekterna såg vi i mitten och i slutet av 1995. Arbetslösheten
            började ju då återigen att stiga och sysselsättningen minskade,
            vilket är ännu allvarligare.
          </note>
          <note>
            Själva begreppet dubbelbeskattning säger att det inte skall vara
            dubbelbeskattning på vinster i företagen. Det är inte bra för
            jobben och inte heller för en neutral satsning på riskkapital.
            Dubbelbeskattningen bör slopas omgående för att förutsättningar
            skall skapas för nya jobb i Sverige.
          </note>
          <note type="speaker">
            Anf. 84 PER ROSENGREN (v) replik:
          </note>
          <note>
            Fru talman! Ni moderater får gärna leva kvar i villfarelsen att
            perioden 1991-1994 var den mest lyckade under 1900-talet. Det
            är ju på det sättet ni framställer den perioden. Men ni är nog
            tämligen ensamma om att tro att det var så väldigt bra då - att
          </note>
          <note>
            Sveriges ekonomi förbättrades och att allting var så ljust och
            fint. Upplåningen exempelvis visar kanske på något annat.
          </note>
          <note>
            Karl-Gösta Svenson talar om egenavgifterna. Men ni vill ju själva
            införa 9 % i egenavgift i pensionssystemet. Har ni glömt det?
            De 9 procenten överstiger vida dagens 5,95 %. Ni vill ta bort
            de 6 procent som ni tror gäller i dag, men det är handlar om 5,95
            %.
          </note>
          <note>
            Sedan några ord om dubbelbeskattningen samt låg- och medelinkomsttagarna.
          </note>
          <note>
            Har inte Karl-Gösta Svenson läst vår motion? Vi föreslår där
            faktiskt höjda grundavdrag för låg- och medelinkomsttagare samt
            slopade grundavdrag ovanför brytpunkten. Även där har vi en röd
            skatteväxling.
          </note>
          <note>
            Det är ganska bra att läsa på vad de politiska motståndarna vill,
            så att man inte hamnar i situationen att man säger saker i denna
            kammare som inte stämmer.
          </note>
          <note>
            När det gäller dubbelbeskattningen handlar det inte om företagen,
            utan det handlar om aktieägare och kapitalplacerare. Också jag
            menar att vi skall göra en definition av detta med arbetande kapital
            och att arbetande kapital skall undantas vid förmögenhetsbeskattning.
            Men att, som moderaterna gör, sprätta ut
          </note>
          <note>
            10-12 miljarder kronor på att ta bort dubbelbeskattningen för
            att gynna aktieägare och kapitalägare visar bara var moderaterna
            står i politiken.
          </note>
          <note type="speaker">
            Anf. 85 KARL-GÖSTA SVENSON (m) replik:
          </note>
          <note>
            Fru talman! Vi gynnar företagandet och tillväxten i svensk ekonomi.
            Därmed skapar vi förutsättningar för nya jobb. Egenavgifterna
            vad gäller den del som vi avser att ta bort är 6,95 % år 1998,
            eftersom det tillförs ca 1 %. Således kan vi sänka med 6 %, eller
            med 5,95 % noga räknat.
          </note>
          <note type="speaker">
            Anf. 86 PER ROSENGREN (v) replik:
          </note>
          <note>
            Fru talman! Karl-Gösta Svenson, säg att jag köper aktier för
            100 000 kr och får utdelning på de aktierna.
          </note>
          <note>
            Då vill ni göra utdelningen skattefri för mig. Men vad har det
            för effekt på det arbetande kapitalet i företaget?
          </note>
          <note>
            Återigen: Vill ni inte längre införa de 9 procenten i egenavgift
            i pensionssystemet? Jag trodde att det var moderat politik och
            att det var det ni slogs för. Med
          </note>
          <note>
            9 % i egenavgift hjälper det inte att ta bort de
          </note>
          <note>
            5,95 procenten.
          </note>
          <note>
            Ni är för ett egenavgiftssystem som är mycket mer långtgående
            än det som finns i dag. Dessutom, K-G
          </note>
          <note>
            Svenson, bygger det de facto på att företagen skall höja lönen
            i motsvarande mån - och så skall man sänka arbetsgivaravgifterna.
            Står ni inte längre bakom det här förslaget? Det verkar inte så.
            Eller så skäms ni för det. Det är väl troligen det sistnämnda.
          </note>
          <note type="speaker">
            Anf. 87 ROY OTTOSSON (mp) replik:
          </note>
          <note>
            Fru talman! Per Rosengren funderar på vad Miljöpartiet föreslår
            för skatteförändringar för att gynna små och medelstora företag.
            Vi har i det här betänkandet en reservation där vi föreslår, eller
            kräver, skattesänkningar på ungefär 20 miljarder när det gäller
            arbete, varav 16 miljarder faller ut som en total skattesänkning,
            alltså ett sänkt skattetryck.
          </note>
          <note>
            Det är viktigt som vi ser det att man i takt med att man får
            ned arbetslösheten, och därmed statens kostnader för arbetslösheten,
            också tar ned skattetrycket.
          </note>
          <note>
            Det är ett av de problem som företagen har. Skatterna på arbete
            och tjänster ligger alldeles för högt.
          </note>
          <note>
            Vi vill också genomföra en grön skatteväxling där vi tar ned
            arbetsgivaravgifterna i första hand och växlar dem mot höjda energi-
            och miljöskatter. Det kommer att gynna väldigt många företag.
            I de små företagen på de expansiva marknaderna har man vanligen
            en låg grad av energianvändning och liten miljöpåverkan. De företagen
            skulle alltså bli vinnare i en grön skatteväxling. Det är intressant,
            för det är just tjänstesektorn som växer. Industrisektorn krymper
            som bekant.
          </note>
          <note>
            Det är det stora, övergripande. Sedan finns det naturligtvis
            mängder av detaljer som man kan gå in och göra mer av. Det gäller
            inte minst regelverket för hur skattehanteringen för små och medelstora
            företag går till. Där har vi ambitionen att gå vidare med ett
            antal förslag framöver.
          </note>
          <note type="speaker">
            Anf. 88 PER ROSENGREN (v) replik:
          </note>
          <note>
            Fru talman! Jag kan alltså tolka det som att Miljöpartiet nu
            skall börja intressera sig för småföretagspolitiken? Det är så
            jag kan se det. Hittills har ni varit oerhört passiva när vi har
            diskuterat företagsskatter och skattepolitik på företagsområdet.
            Ni har varit oerhört passiva. Därför blir jag så förvånad när
            Birger
          </note>
          <note>
            Schlaug går ut och utmålar Miljöpartiet som det stora företagspartiet.
          </note>
          <note>
            Det här med grön skatteväxling står vi också bakom. Vi är beredda
            att i den takt det över huvud taget är möjligt sänka arbetsgivaravgifterna
            och växla dem mot energiskatter. Men vi har ju båda läst Skatteväxlingskommitténs
            betänkande. Det kommer att ta tid.
          </note>
          <note>
            Det är inte så enkelt som Roy Ottosson vill göra gällande. Därför
            tycker jag att det är oerhört viktigt att ni också kommer med
            på vagnen. Jag välkomnar att ni börjar intressera er för företagen.
            Det är som jag sade förut: När det gäller de här frågorna har
            ni varit oerhört passiva. Nu försöker ni spela gyckelspel i samband
            med kongressen och utmåla något som ni inte har stått för hittills.
            Men välkomna upp på vagnen!
          </note>
          <note type="speaker">
            Anf. 89 ROY OTTOSSON (mp) replik:
          </note>
          <note>
            Fru talman! Gyckelspelet kommer i det här fallet från Per Rosengren.
            De förslag som jag nämnde nyss har vi drivit under mycket lång
            tid. Vi i Miljöpartiet har varit aktiva när det gäller småföretagen
            ända sedan starten 1982. Vi har haft väldigt många småföretagare,
            framför allt på den alternativa sidan, som har varit aktiva i
            partiet. Jag kan därför inte ta till mig de insinuationer som
            Per Rosengren kommer med.
          </note>
          <note>
            Självklart kan vi göra mycket mer. Vi har under senare år prioriterat
            ett antal andra frågor. Vi har tyckt att de har varit mer akuta.
            Vi har vid den kongress som vi faktiskt just i dag avslutar i
            Arvika, lyft upp företagsfrågorna för att göra dem centrala inför
            valet
          </note>
          <note>
            1998. Vi tycker att det finns mycket som borde göras som inte
            har gjorts, och vi är också missnöjda med hur den här regeringen
            har agerat i dessa frågor. Det har jag också fört fram tidigare
            i dag.
          </note>
          <note>
            Jag hoppas att Per Rosengren inte skall behöva känna sig besviken
            i fortsättningen, men jag vill också be honom att titta på helheten
            och inte bara på agerandet i ett enda utskott under en kortare
            tid. Det ger inte en rättvis bedömning.
          </note>
          <note type="speaker">
            Anf. 90 PER ROSENGREN (v) replik:
          </note>
          <note>
            Fru talman! Det är faktiskt en skatterunda vi har här nu, och
            det har slagit mig på ett ganska tydligt sätt hur passivt Miljöpartiet
            har varit. Sedan vill ni gå ut och måla upp en bild av något annat.
            Ni har varit oerhört passiva på företagsskattesidan. Ni har i
            stort sett inte gjort någonting. Ni har suttit tysta. Då säger
          </note>
          <note>
            Roy Ottosson: I andra utskott har vi gjort det och det.
          </note>
          <note>
            Upp till bevis! Det där hade ni möjlighet att ta upp i finansdebatten,
            men nu har vi en skattedebatt. Då anser jag att jag har min fulla
            rättighet att ta upp och belysa hur passivt Miljöpartiet har varit
            på företagsskatteområdet från början till slut. Ni vaknar till
            när det gäller energiskatter och skatteväxling. Där har ni lagt
            fram förslag. Det har vi också. I övrigt lyser som sagt aktiviteten
            med sin frånvaro. Däremot i medierna, och utåt, målar ni upp en
            litet annorlunda bild.
          </note>
          <note type="speaker">
            Anf. 91 MICHAEL STJERNSTRÖM (kd):
          </note>
          <note>
            Fru talman! Vårpropositionen 1997 är den sjunde stora proposition
            som den socialdemokratiska regeringen lägger fram på riksdagens
            bord i syfte att få ned arbetslösheten. Det är häpnadsväckande
            att visioner och offensiva åtgärder för nya och riktiga jobb saknas
            även i denna proposition. Propositionen visar också att socialistisk
            ideologi inte är ändamålsenlig när det gäller att stimulera företagare
            att expandera och nyanställa, och den vittnar om en allvarlig
            brist på förståelse för företagandets villkor.
          </note>
          <note>
            Kristdemokraterna menar att skattepolitiken måste syfta till
            att skapa ett bättre klimat för företag och företagande. Regeringen
            går i stället åt andra hållet och försämrar klimatet för företagare.
            Listan på försämringar kan göras lång, men låt mig enbart nämna
            krav på förtida inbetalning av moms, förlängd sjuklöneperiod till
            en månad och höjd förmögenhetsskatt på aktier.
          </note>
          <note>
            Regeringen och riksdagsmajoriteten verkar vara totalt lomhörda
            - eller är det så att man inte förstår situationens allvar? När
            utländska ambassader och handelskontor i Sverige uppvaktar svenska
            bolag med flyttplaner, när företag flyttar från landet och de
            som blir kvar tvingas byta aktielista till den mindre attraktiva
            O-listan, pratar regeringsföreträdare och företrädare för Centerpartiet
            om att företagsklimatet i Sverige är gott. Utländska aktörer undrar
            vad regeringen håller på med egentligen.
          </note>
          <note>
            Den 29 maj var det debatt här i kammaren om förmögenhetsskatten.
            Jag varnade då för en utveckling där många företag lämnar A-listan
            på grund av den höjda skatten och kanske ännu fler undviker att
            låta sig noteras på A-listan. Är den utvecklingen acceptabel för
            Socialdemokraterna och Centerpartiet?
          </note>
          <note>
            Hur skall företagen då klara riskkapitalförsörjningen?
          </note>
          <note>
            Det skall bli intressant att höra om Socialdemokraterna och Centerpartiet
            har något svar på de frågorna.
          </note>
          <note>
            Det är hög tid för regeringen att växla in på ett företagarvänligt
            spår, att gå från tomma ord till konkret handling. Men tiden rinner
            i väg. Snart är det för sent för den nuvarande regeringen att
            göra något.
          </note>
          <note>
            Kristdemokraterna har i sitt budgetalternativ en
          </note>
          <note>
            15-miljarderssatsning för att få till stånd ett bättre klimat
            för företag och företagande. Det är det enda som kan skapa nya
            jobb. Skattesänkningarna finansieras genom besparingar. Det handlar
            bl.a. om:
          </note>
          <note>
            - stabila spelregler
          </note>
          <note>
            - skatteregler som inte missgynnar produktiva investeringar i
            förhållande till mer riskfritt sparande
          </note>
          <note>
            - skatter som uppmuntrar till hushållssparande
          </note>
          <note>
            - avskaffande av uppenbart företagsfientliga regler som förtida
            inbetalning av moms och förlängd sjuklöneperiod
          </note>
          <note>
            - reduktion av skattekilar som motverkar expansion inom tjänstesektorn.
          </note>
          <note>
            Fru talman! Det är inte bara företagen som har problem med regeringens
            skattepolitik. Det är också enskilda människor. Regeringen har
            konsekvent höjt skatterna sedan valet 1994. Skattehöjningarna
            är netto ungefär tre gånger så stora som Socialdemokraterna vågade
            visa upp i valmanifestet från augusti 1994. I
          </note>
          <note>
            valmanifestet stod det att skatterna skulle höjas netto med 27
            miljarder, men det blev tre gånger så mycket.
          </note>
          <note>
            Skattetrycket, dvs. skatterna som andel av BNP, uppgick 1996
            till drygt 53 %. Det skall jämföras med att skattetrycket inom
            OECD-länderna och EU i genomsnitt är ca 40 %.
          </note>
          <note>
            "Tänk om du visste hur hög skatt du egentligen betalar!", utropade
            Dagens Industri i en ledarrubrik den 28 maj. Det är i högsta grad
            en etikfråga, dvs. att inte mörka. I många sammanhang talas det
            om genomskinlighet och öppenhet. De begreppen gäller alldeles
            uppenbart inte svensk skattepolitik. Den totala skatten är hög
            för medborgaren, även för personer med relativt låga löner.
          </note>
          <note>
            En vanlig familj betalar 61 % i skatt. Alltfler människor lever
            ur hand i mun utan möjlighet att spara ihop en buffert för oförutsedda
            utgifter. Möjligheten att förbättra sin ekonomiska situation genom
            egna insatser, exempelvis genom utbildning, byte av jobb eller
            extraarbete, är liten. Följden blir ett extremt beroende av politiska
            beslut såsom förändringar i skatte- och bidragssystemen. Tvärtom
            syftet, leder dagens politik till otrygghet och osäkerhet.
          </note>
          <note>
            Det är intressant att det har uppstått en diskussion om att skatten
            borde sänkas för låg- och medelinkomsttagare. Det kanske är så
            att t.o.m. regeringen insett att det inte är någon framkomlig
            väg att höja skatterna för höginkomsttagare.
          </note>
          <note>
            Regeringsföreträdare, inte minst skatteministern, har i olika
            sammanhang uttalat att skatten bör sänkas för låg- och medelinkomsttagare.
            Jag delar den uppfattningen. Mot den bakgrunden är det märkligt
            att regeringen nästa år kommer att höja skatten för alla löntagare.
            Regeringen kommer nämligen att höja den s.k. egenavgiften till
            sjukförsäkringen med en procentenhet 1998. Om regeringen menar
            allvar med att sänka skatten för låg- och medelinkomsttagare,
            skall man väl inte börja med att höja skatten?
          </note>
          <note>
            Egenavgifterna är en betungande utgift för alla löntagare - speciellt
            för dem som har lägre inkomster eftersom de får en lägre avdragseffekt.
            Man kan förledas att tro att dessa pengar går direkt till sjukvård.
          </note>
          <note>
            Men så är det inte. Överskottet i sjukförsäkringen är i storleksordningen
            27 miljarder i år och kommer att stiga till ca 38 miljarder nästa
            år. Egenavgiften är inte en riktig avgift utan en förklädd skatt.
            Dessutom urholkar den skattebasen för kommuner och landsting,
            eftersom egenavgifter är avdragsgilla vid den kommunala beskattningen.
            Egenavgifter som inte motsvaras av förmåner skall kallas för vad
            de egentligen är, dvs. en skatt med orimlig fördelningsprofil.
          </note>
          <note>
            Kristdemokraterna vill sänka skatten för låg- och medelinkomsttagare
            genom att de s.k. egenavgifterna till sjukförsäkringen sänks med
            2 ½ procentenheter fr.o.m. den 1 januari 1998. Denna sänkning
            ger alla inkomsttagare drygt 12 miljarder kronor, vilket kommer
            att öka konsumtionen. En sänkt egenavgift ger också kommuner och
            landsting mer resurser till bl.a.
          </note>
          <note>
            vård, omsorg och skola.
          </note>
          <note>
            Hur ser skatteministern på sänkta egenavgifter som ett sätt att
            sänka skatten för låg- och medelinkomsttagare? Om regeringen menar
            allvar med att sänka skatten för låg- och medelinkomsttagare,
            är det dags för regeringen att tala om på vilket sätt det i så
            fall skall ske.
          </note>
          <note>
            Fru talman! En annan skatt som drabbar enskilda människor hårt
            är fastighetsskatten. Kristdemokraterna vill på sikt avskaffa
            den statliga fastighetsskatten och i stället ge kommunerna rätt
            att ta ut en avgift för täckande av kostnader för kommunal service
            kopplad till fastigheten. Som ett första steg har Kristdemokraterna
            i sitt budgetalternativ krävt att skatten skall sänkas till 1
            ½ % av taxeringsvärdet och anslagit 500
          </note>
          <note>
            miljoner kronor för att lindra skatten för de värst drabbade.
          </note>
          <note>
            Höjda skatter på boende och fastigheter är inte bra för ekonomin.
            I längden gynnar det inte budgetsaneringen att på grund av höga
            skatter göra alltfler människor beroende av bidrag från stat och
            kommun. Det är en helt felaktig politik att beskatta människor
            så att de tvingas överge sina hem. Låt i stället folk bo kvar.
          </note>
          <note>
            Människor måste få känna trygghet i boendet.
          </note>
          <note>
            Fru talman! Jag står bakom samtliga reservationer från Kristdemokraterna
            i betänkandet, men yrkar bifall endast till reservation 128 om
            skattepolitiken.
          </note>
          <note type="speaker">
            Anf. 92 INGER LUNDBERG (s):
          </note>
          <note>
            Fru talman! Kanske känner en eller annan igen en del av den skattedebatt
            vi skall föra i dag. Socialdemokratins hållning i att gemensam
            verksamhet måste betalas med intjänade pengar och inte med lån
            är väl känd. I det ligger också svaret till K-G Svenson: Det är
            inte möjligt att sänka skatter för låg- och medelinkomsttagare
            med hjälp av lånade pengar. Skattesänkningar måste finansieras,
            annars far de människor som har det allra jobbigast allra mest
            illa.
          </note>
          <note>
            Moderata samlingspartiets ambition att sänka skattekvoten, även
            om det sker till priset av en raserad samhällsekonomi, är lika
            känd om än inte välkänd.
          </note>
          <note>
            Ändå är det mycket, fru talman, som förändrats sedan de första
            skattedebatterna fördes i kammaren efter regeringsskiftet. Hösten
            1994 var Sverige i kris. Budgetunderskottet riskerade att äta
            upp framtida utrymme för välfärden. Många människor kände både
            skräck och oro för höga räntor, ett gigantiskt budgetunderskott
            och framtida krav på försakelser. Det har varit, och det är, tuffa
            år för många.
          </note>
          <note>
            En kraftfull och konsekvent budgetsanering har lagt en god grund
            för den svenska välfärden och för en gynnsam ekonomisk utveckling
            för vårt land. Investeringsviljan är hög och den privata konsumtionen
            börjar ta fart. Åren 1997-1998 görs en intensiv insats för jobben.
            Skattepolitiken är en del i den. Satsningarna på jobben kommer
            att fullföljas. Statsskulden ökar inte längre. År 1999 kan vi
            börja avbetalningen på statsskulden också i nominella tal. Ändå
            bör det redan 1999 finnas ett ekonomiskt utrymme i storleksordningen
            15 miljarder kronor för att öka rättvisan och jämlikheten i vårt
            land. Då finns det möjlighet att överväga inkomstskattelättnader
            för låg- och medelinkomsttagare, som en av flera åtgärder med
            fördelningspolitisk inriktning.
          </note>
          <note>
            Skattepolitiken har varit viktig för att göra budgetsaneringen
            möjlig. Dels har åtgärder som värnskatten, höjd kapitalskatt och
            återinförd förmögenhetsskatt varit nödvändiga för att förhindra
            så dramatiska besparingar i välfärden att de inte skulle gå att
            försvara.
          </note>
          <note>
            Dels har kombinationen av besparingar och skattehöjningar spelat
            en viktig roll för att säkra att bördorna av saneringsprogrammet
            burits solidariskt. Olika miljöskatter spelar en viktig roll i
            den omställning till ett mer uthålligt samhälle som är ett villkor
            för överlevnad. Slutligen har vissa skattehöjningar varit nödvändiga
            för att finansiera de avgifter som hör samman med det svenska
            medlemskapet i EU. De senare riktar sig i första hand mot näringslivet.
            Mina vänner! Det var på de premisserna som svenska folket sade
            ja till
          </note>
          <note>
            EU.
          </note>
          <note>
            Det har varit tuffa år för många vanliga hushåll.
          </note>
          <note>
            Familjer med små marginaler har tappat en viktig del av sina
            barnbidrag. Bostadsbidragen har minskat.
          </note>
          <note>
            Förtidspensioner, arbetsskadeersättningar och andra insatser
            som har stor betydelse för dem som har det jobbigast har naggats
            i kanten. Självfallet har också egenavgifterna haft betydelse
            för vanliga människors konsumtionsstandard.
          </note>
          <note>
            Därför är det så viktigt att erinra om att kombinationen av skatter
            och besparingar ändå kunnat betyda att saneringspolitiken fått
            en anständig profil, att de
          </note>
          <note>
            20 % som har det bäst kunnat bidra med 40 % av insatserna för
            budgetsaneringen, medan de 20 % som har de lägsta inkomsterna
            bidragit med ca 13 %. Utan värnskatten, förmögenhetsskatten, kapitalskatten
            och förändringarna av skattevillkoren för pensions- och kapitalförsäkringar
            hade utfallit varit dramatiskt annorlunda.
          </note>
          <note>
            Därför klingar det så fel och så osant när partier säger: Spar
            mer! Gräv ur välfärden mer för att undvika skattehöjningar och
            för att kunna sänka skattekvoten!
          </note>
          <note>
            De skatteförslag som behandlas i vårpropositionen berör i första
            hand företagsskatterna och miljöskatterna. Här finns också förslag
            om att frysa omräkningen av taxeringsvärdena för bostäder i avvaktan
            på den utredning som gör en grundlig analys av fastighetstaxeringen
            och den analys av fastighetsskatten som pågår i Finansdepartementet.
            Det är viktiga genomgångar - viktiga för att få ett rättvist system
            men också viktiga med hänsyn till enskilda människors situation.
            Det finns, som K-G Svenson säger, människor som dem han har beskrivit
            för vilka fastighetsskatten är väldigt jobbig. Men de utgör inte
            huvuddelen. Merparten av dem som gör de stora markeringarna mot
            fastighetsskatten har en i övrigt god ekonomisk situation.
          </note>
          <note>
            Slutligen ingår förslag om höjning av tobaksskatten i finansutskottets
            betänkande. Det är en relativt kraftig höjning - 29 % - som innebär
            att Sverige lever upp till de åtaganden om punktskatter på tobaksområdet
            som gjordes under förra mandatperioden.
          </note>
          <note>
            Fru talman! I vårpropositionen görs en strategisk satsning på
            riktade skattesänkningar till förmån för jobben i de små och medelstora
            företagen. De kostar offentlig sektor i storleksordningen 1 300
            miljoner kronor. I går fattade riksdagen beslut om s.k. skattekonton.
            Dessa är ett bra exempel på det arbete med att förenkla reglerna
            och minska byråkratin för företagare som pågår i Regeringskansliet.
          </note>
          <note>
            Jag kan också med stor glädje och stolthet säga att det pågår
            ett mycket bra jobb ute på landets länsskattemyndigheter och lokala
            skattekontor med att hitta bra och enkla sätt att arbeta tillsammans
            med småföretagarna. Det är en gemensam ambition att alla myndigheter
            skall hitta arbetssätt att informera på och att jobba tillsammans
            med småföretagarna som gör att byråkratin blir ett stöd och inte
            en belastning i jobbet.
          </note>
          <note>
            Fru talman! Det beslut som riksdagen fattade hösten 1996 om nedsättning
            av arbetsgivaravgiften med 5 % för företagen var strategisk. För
            en ensamföretagare med en beskattningsbar inkomst på 15 000 kr
            i månaden betyder det minskade arbetsgivaravgifter om 9 000 kr
            om året. Det är kännbara pengar för honom eller henne. För den
            företagare med tre fyra anställda som vill nyanställa är nedsättningen
            en viktig stimulans. I dag är taket för företagen 30 000 i minskade
            arbetsgivaravgifter per företag och år. När den lönesumma som
            nedsättningen får räknas på höjs med 252 000 kr blir det sammanlagda
            avdraget upp till 42 600 kr om året. Hela 90 % av de företag som
            har mindre än tio anställda får minskade marginalkostnader när
            de nyanställer.
          </note>
          <note>
            Det andra området där det i betänkandet byggs vidare på tidigare
            förbättringar är ägarbeskattningen i små och medelstora företag.
            Det löneunderlag som skattelättnaden beräknas på höjs från 70
            till 100 %.
          </note>
          <note>
            Valet att markera lönesummans betydelse för den skattefria avkastningen
            är ytterligare en stimulans till anställningar i småföretagen.
            De generösa reglerna för småföretagens avkastning syftar till
            att öka intresset för att förse småföretagen med riskkapital.
            De har många gånger svårare än de stora etablerade börsföretagen
            att fånga detta. I konsekvens med förändringar för de onoterade
            bolagen förbättras villkoren för egenföretagare i handelsbolag
            genom en ökning av räntesatsen vid positiv räntefördelning med
            två procentenheter.
          </note>
          <note>
            I vårpropositionen aviseras den lagrådsremiss om kapitalförluster
            som damp ner här hos riksdagen för en tid sedan. Småföretagarna
            har med rätta klagat på att de inte fått göra avdrag för förluster
            i samband med rån och andra brott. Nu kommer en lösning på problemet,
            samtidigt som företagarna får vissa andra avdragsmöjligheter som
            har samband med rörelsen.
          </note>
          <note>
            Fru talman! Skattelagarna innehåller en del stoppregler för fåmansföretag.
            De tillkom en gång för att hindra skatteflykt. Samtidigt kan många
            av reglerna slå fel och bli till hinder för seriösa företagare.
            Därför är det bra, herr skatteminister, att man tagit initiativ
            till en översyn av stoppreglerna. Så långt det är möjligt bör
            och vill regeringen låta allmänna skatteregler ta över reglerna
            för fåmansbolagen.
          </note>
          <note>
            Fru talman! I flera motioner tas beskattningen av tjänstesektorn
            upp. Riksdagen har anledning att återkomma till den svåra och
            viktiga diskussionen om skattekilar i de mest arbetsintensiva
            delarna av tjänstesektorn. Det gäller framför allt s.k. hushållstjänster.
          </note>
          <note>
            Det gäller också restaurangnäring, reparationer, underhåll och
            hemtjänster av olika slag samt kollektivtrafik. Det finns ett
            gediget utredningsunderlag som
          </note>
          <note>
            LO-ekonomen Dan Andersson har ansvaret för. Det är nu föremål
            för en rejäl remissbehandling. Det är viktigt att så sker.
          </note>
          <note>
            Skattereformen ledde till enkla tydliga regler och gemensamma
            skattesatser. En differentiering av skattesatserna kan ge samhällsekonomiska
            vinster, men den kan också skapa svåra avgränsningsproblem och
            låsa in arbetskraften i mindre produktiva branscher eller i jobb
            där det är svårt att få en anständig lön.
          </note>
          <note>
            Från socialdemokratins sida välkomnar vi en ödmjuk och prövande
            diskussion i de här frågorna. Däremot är vi inte beredda att förekomma
            en rejäl analys genom förhastade beslut. Frågan är inte färdigtänkt
            på oppositionssidan heller. Det märks inte minst genom de många
            och spretiga förslag om beskattning av tjänstesektorn som återkommer
            i olika reservationer.
          </note>
          <note>
            Fru talman! Skattepolitiken spelar en viktig roll för att göra
            Sveriges ekonomi långsiktigt ekologiskt hållbar. Miljöskatternas
            roll får en viktig belysning i den utredning från Skatteväxlingskommittén
            som nu är på remiss. Inom EU pågår arbetet med ett mineraloljedirektiv
            som kan bli ett principiellt genombrott i synen på energiskatter
            över hela Europa.
          </note>
          <note>
            I betänkandet aviseras den avfallsskatt som kommer att träda
            i kraft den 1 januari 1998. Därmed får
          </note>
          <note>
            Sverige ännu ett instrument för att stimulera till kompostering,
            återvinning och återanvändning. EU har gett klartecken för nedsättning
            av koldioxidskatten för energiintensiv industri. Därmed kan höjningen
            av koldioxidskatten för industrin träda i kraft den 1 januari
            utan att det äventyrar den industri som är mest energiberoende.
          </note>
          <note>
            Fru talman! I går såg vi 17 eller 18 moderater defilera förbi
            här i talarstolen. Som uppträdda på pärlband deklarerade de att
            koldioxidutsläppen var den största miljöfaran för vårt land. För
            någon timme sedan fick vi höra K-G Svenson yrka avslag på en höjd
            koldioxidskatt som har till syfte att minska användningen av fossila
            bränslen. Så allvarligt menad var alltså gårdagens föreställning!
          </note>
          <note>
            Ett försäkranssystem förbereds för växthusnäringen och yrkesfiskarna.
            Syftet är att långsiktigt underlätta företagens likviditet. Det
            lönar sig allt, Sverre
          </note>
          <note>
            Palm, när envetna politiker från västkusten som vet vad de talar
            om tjatar om och driver frågor som rör deras näringsliv.
          </note>
          <note>
            Regeringen och finans- och skatteutskotten går den elintensiva
            industrin till mötes genom sänkning av produktionsskatten på el.
            Skatten på vattenkraft minskas från 3,42 till 2,21 %. Det är ett
            betydelsefullt beslut. Det är ett uttryck för det allvar med vilket
          </note>
          <note>
            Socialdemokraterna och Centern ser på behovet av energiskatter,
            och på vikten av att de utformas så att de inte slår ut den basindustri
            som är så viktig för jobben i stora delar av landet.
          </note>
          <note>
            Produktionsskatterna behandlas i den genomgång av energiskatternas
            utformning som pågår i Regeringskansliet. Avsikten är att regeringen
            inför 1999
          </note>
          <note>
            skall lägga fram ett stabilt, samlat och långsiktigt hållbart
            energiskatteförslag som är väl förankrat i den praktiska verklighet
            som företag som Vargön Alloys och Ovako Steel lever i.
          </note>
          <note>
            Slutligen, fru talman, så går det viktiga skiljelinjer i skattepolitiken.
            Moderaterna föreslår skattesänkningar om 37,7 miljarder år 1998,
            70 miljarder år
          </note>
          <note>
            1999 och 86 miljarder år 2000. Det får allvarliga konsekvenser
            i människors vardag. Utgiftstaket sänks med över 40 miljarder
            redan 1998. Besinna att de besparingar som ingått i saneringsprogrammet
            och genomförts med så mycket smärta för många medborgare motsvarade
            60 miljarder kr. Detta är inte riktigt, men nästan, lika mycket
            till.
          </note>
          <note>
            Det finns inga gratisluncher, K-G Svenson. På de områden där
            ni har presenterat konkreta förslag till nedskärningar är effekterna
            dramatiska. Det gäller förslaget om nära 8 miljarder mindre till
            kommunsektorn och det gäller er vilja att begränsa arbetslöshetsersättning
            till 300 dagar. På andra områden är dunklet större. Kommunalskatterna
            skall sänkas med 1:50
          </note>
          <note>
            kr år 1999 och 3 kr år 2000. Kompensationen skall ske via statsbudgeten,
            men det ges ingen bild av hur den kompensationen skall genomföras.
          </note>
          <note>
            Är det pensionerna som skall skäras ned? Är det sjukförsäkringen
            som skall bli ännu sämre än i det sparförslag ni tar upp i budgeten?
            Eller är det, K-G
          </note>
          <note>
            Svenson, precis som tidigare att ni presenterar ett antal skattesänkningar,
            men ni har egentligen inte tänkt igenom hur de skall finansieras?
            Ni har prövat det tidigare. Det gick inte bra. Nu vill ni pröva
            det igen. Men samma krav måste ställas i dag som tidigare, K-G
            Svenson. Man kan inte låna till skattesänkningar. Skattesänkningar
            kan bara betalas med pengar som finns i verkligheten.
          </note>
          <note>
            Fru talman! Jag yrkar bifall till finansutskottets förslag och
            därmed avslag på samtliga reservationer.
          </note>
          <note type="speaker">
            Anf. 93 KARL-GÖSTA SVENSON (m) replik:
          </note>
          <note>
            Fru talman! Våra skatteförslag är finansierade till varje krona,
            fru Lundberg. Det finns också angivet i vår motion hur dessa skattesänkningsförslag
            har finansierats till varje krona.
          </note>
          <note>
            Jag ställde ytterligare ett par frågor till fru Lundberg, bl.a.
            om fastighetsskatten och de människor som tvingas gå från sina
            hus på grund av de höga fastighetsskatter som de får betala. Jag
            vill upprepa den frågan till fru Lundberg. Är det en mänsklig
            rättighet att statens krav på boendeskatt inte får leda till att
            människor tvingas flytta? Jag vill gärna ha den frågan besvarad
            innan dagens debatt är slut.
          </note>
          <note>
            Före valet 1994 utlovade ni att ni skulle höja skatterna med
            3,7 miljarder. Det har blivit 80 miljarder i skattehöjningar.
            Det är i huvudsak skatten på arbete som ni har höjt. Det har inneburit
            att arbetslösheten, från att ha minskat när vi lämnade regeringsmakten,
            nu har ökat. Antalet jobb har minskat och minskar fortfarande.
            Det finns ingen tendens att de ökar. Det är den allvarliga konsekvensen
            av er skattehöjarpolitik. Den har inneburit detta för människor.
          </note>
          <note>
            Den har inneburit att låg- och medelinkomsttagare i dag lever
            på marginalen.
          </note>
          <note>
            Jag förstår inte, Inger Lundberg och Socialdemokraterna, att
            ni inte vill och försöker åstadkomma möjligheter för människor
            att kunna leva på sin lön.
          </note>
          <note>
            Ur demokratisk synpunkt är det en ganska allvarlig fråga som
            ni driver på det här sättet. Ni låter alltfler människor i vårt
            land bli beroende av politiska beslut.
          </note>
          <note type="speaker">
            Anf. 94 INGER LUNDBERG (s) replik:
          </note>
          <note>
            Fru talman! Om det vore så väl att K-G Svenson hade finansierat
            alla sina förslag om skattesänkningar.
          </note>
          <note>
            Ni föreslår kommunalskattesänkningar för 1999 på
          </note>
          <note>
            1:50 kr. Ni säger att staten skall ta över kostnaderna.
          </note>
          <note>
            Men var finns dessa kostnader på statsbudgeten?
          </note>
          <note>
            Sedan finns det naturligtvis områden där ni har en formell finansiering.
            Ni föreslår att trafikförsäkringarna skall ta över 5 miljarder
            kronor av sjukvårdskostnader etc. Om K-G Svenson skulle klara
            av det till den 1 januari 1998 har K-G Svenson blivit mycket händigare
            än vad han och hans regeringskamrater var under den förra mandatperioden.
          </note>
          <note>
            Nej, K-G Svenson, det är nu som tidigare att ni lägger fram ett
            antal skatteförslag som kan vara formellt finansierade, men som
            ni inte har reella möjligheter att genomföra.
          </note>
          <note>
            Ett exempel på det är utförsäkringen efter 300 dagar av dem som
            har a-kassa. Vad skall de göra efter
          </note>
          <note>
            300 dagar? Många har fått jobb långt innan 300 dagar har gått.
            Nu ökar antalet jobb. Under förra veckan anmäldes 8 853 nya platser
            till landets arbetsförmedlingar. Det är en ökning, den är inte
            stor, men det är en ökning gentemot veckan tidigare. Det sker
            successivt en ökning av antalet nya jobb.
          </note>
          <note>
            Men även om vi får en kraftig ökning av antalet jobb, kommer
            det att finnas ett antal människor, K-G
          </note>
          <note>
            Svenson, som inte har jobb efter 300 dagar. Vad skall de göra?
            Ingenting, eller är det kommunerna och deras socialtjänst som
            skall ta över ansvaret för dessa människor?
          </note>
          <note type="speaker">
            Anf. 95 KARL-GÖSTA SVENSON (m) replik:
          </note>
          <note>
            Fru talman! Vi har en helhetspolitik som leder till ökad tillväxt
            och nya jobb. Det innebär förbättringar för dem som är arbetslösa
            i dag. De får chansen att kunna få ett jobb i morgon. Med vår
            politik får samtidigt alltfler människor i vårt land en möjlighet
            att kunna leva på sin lön. Det är också en viktig angelägenhet
            för människor i vårt land.
          </note>
          <note>
            Den 12 juli diskuterade vi arbetslösheten här i riksdagen. Då
            lovade Socialdemokraterna att det skulle komma förbättringar.
            De skulle inte komma under hösten direkt, men fr.o.m. den 1 januari
            utlovade arbetsmarknadsministern. Vi från borgerlig sida föreslog
            då att vi skulle göra en satsning på tjänstesektorn. Vi var överens
            om det då. Det fanns förslag om att åstadkomma det från den 1
            september genom att skapa möjligheter för detta inom hushållstjänsterna.
            Vi är lika överens i dag. Det finns i vår reservation i finansutskottets
            betänkande. Vi vill starta upp detta från den 1 oktober för att
            skapa möjligheter till nya jobb i tjänstesektorn.
          </note>
          <note>
            Med den politik som ni har bedrivit har vi fått låg tillväxt
            och ökad arbetslöshet. Vi ser effekterna av att det offentliga
            inte orkar med. Jag läste senast i söndags om Sofie, fyra år,
            offer för vårdkrisen med de ökade vårdköer som finns. Jag hörde
            ett reportage i
          </note>
          <note>
            TV häromkvällen om ett litet barn på några år som var autistiskt.
            Han fick inte den vård som han behövde omgående. Väntetiden var
            ett helt år. Där ser ni effekterna av den svaga tillväxt som er
            politik har gett. Det beror på att ni inte har kunnat bemästra
            arbetslösheten. Detta är allvarligt för svensk ekonomisk utveckling
            och Sveriges framtid.
          </note>
          <note type="speaker">
            Anf. 96 INGER LUNDBERG (s) replik:
          </note>
          <note>
            Fru talman! Det hedrar K-G Svenson att han tar upp enskilda människor
            som har det jobbigt i sjukvårdsköer och på andra sätt. Det kan
            vi politiker aldrig fjärma oss ifrån.
          </note>
          <note>
            Men det hedrar inte K-G Svenson att han svärtar ned svensk sjukvård.
            Aftonbladet hade nyligen en serie där man kanske hade lyssnat
            på sådana som K-G
          </note>
          <note>
            Svenson och det allmänna talet om att svensk sjukvård är så usel.
            Reportrarna blev förvånade när de var ute. De satte rubriken:
            Världens bästa sjukvård.
          </note>
          <note>
            Vi har en gemensam sektor i det här landet som vi har anledning
            att vara stolta över. Den har sina skönhetsfläckar. Det har frestat
            på den när vi har tvingats till indragningar på olika områden.
            Det skulle fresta oerhört mycket på den om Moderaterna kom till
            makten igen och genomförde sina nedskärningar på 8
          </note>
          <note>
            miljarder kronor. Moderaterna behöver dessa pengar för att ta
            bort förmögenhetsskatten, ta bort avkastningsskatten på aktier
            och minska beskattningen av dem som har det allra bäst. K-G Svenson
            kallar det tillväxt.
          </note>
          <note>
            Nästan det första den moderata regeringen gjorde var att lägga
            fram en proposition som hette Skattepolitik för tillväxt. Den
            gick sedan under namnet Tobissons träsk - de ofinansierade skattesänkningarna.
          </note>
          <note>
            Efter det att den propositionen hade lagts fram hade vi tre år
            av negativ tillväxt, tre år av tillbakagång, i vårt land.
          </note>
          <note type="speaker">
            Anf. 97 KARIN PILSÄTER (fp) replik:
          </note>
          <note>
            Fru talman! Det är mänskligt men ändå inte särskilt ansvarsfullt
            av de ansvariga politikerna att ägna sig åt historieskådning och
            dessutom en viss mytbildning. Jag förstår att Inger Lundberg hellre
            vill diskutera hur hon upplevde situationen förut. Men nu gäller
            det nuet och framtiden.
          </note>
          <note>
            Ingen människa som i dag är arbetslös får ett enda jobb av att
            ni står här och träter år ut och år in om hur illa ni tycker att
            det var förut.
          </note>
          <note>
            För det första vill jag påminna om era egna förslag under den
            tiden. De socialdemokratiska budgetalternativen var inte precis
            i balans. För det andra lånar ni fortfarande pengar. Det tycker
            jag tillhör ärligheten att säga. I den här budgeten lånar ni premiereserven,
            mina pensionspengar. Det är också lånade pengar. För det tredje
            luras ni när ni i övrigt går ut och säger att nu behöver ni inte
            låna mer. I själva verket betyder det enligt Åsbrink att ni hoppas
            att ni snart inte skall behöva låna mer - tror ni.
          </note>
          <note>
            Budgetsaneringen har präglats av ett kameralt tänkande, av frågor
            om vem som bidrar med vad, av att tabellerna skall stämma, men
            inte av vad det får för effekter. En del kanske inte kan bidra
            alls. Vi tycker t.ex. inte att de handikappade skulle behöva bidra
            alls genom indragningar av deras assistans. Andra kanske reagerar
            fullt mänskligt genom att inte bidra så mycket till nya jobb och
            tillväxt som de skulle kunna.
          </note>
          <note>
            Man kanske inte tycker att det lönar sig att göra en extra insats.
            Det är en mänsklig reaktion.
          </note>
          <note>
            Det är det som är problemet. Med ert kamerala tänkande, med kolumner
            som stämmer, krymper Sverige, och då får vi inga nya jobb. Era
            framtida utlovade kanske-skattesänkningar bygger ju just på att
            vi får nya jobb. Därför vill jag bara ställa en enkel fråga till
          </note>
          <note>
            Inger Lundberg: Vad tänker ni göra för att det skall bli nya
            jobb?
          </note>
          <note type="speaker">
            Anf. 98 INGER LUNDBERG (s) replik:
          </note>
          <note>
            Fru talman! När Karin Pilsäter säger att det är gigantiska budgetunderskott
            har hon inte tagit reda på att årets upplåning beräknas bli betydligt
            mindre än tidigare. Den beräknas bli i storleksordningen 1-10
          </note>
          <note>
            miljarder kronor - alltså betydligt lägre än vad man tidigare
            har räknat med. Det kan ställas mot runt 230
          </note>
          <note>
            miljarder när upplåningen var som störst under de borgerliga
            åren.
          </note>
          <note>
            Så till frågan om vad vi kan göra för jobben.
          </note>
          <note>
            Det första är en sund ekonomi, låga räntor, stabilitet för framtiden.
          </note>
          <note>
            Det andra är spelregler, bl.a. de företagsregler jag beskrev
            tidigare.
          </note>
          <note>
            Det tredje är framtidstro och förhoppning.
          </note>
          <note>
            Det fjärde är att erbjuda den infrastruktur från samhället, när
            det gäller kommunikationer, utbildning och annat, som är en förutsättning
            för tillväxt.
          </note>
          <note>
            Det femte är trygghet och stabilitet i samhället, som gör att
            företag har möjlighet att växa och människor känner sig trygga
            och stabila.
          </note>
          <note>
            Det sjätte är att samhället är med, är spjutspets, på viktiga
            framtidsområden. Ett sådant område är miljöområdet.
          </note>
          <note>
            Det sjunde är det samspel mellan den gemensamma sektorn och svenska
            företag som är och har varit så framgångsrikt. Exempel på det
            är läkemedelsindustrin och telekommunikationsindustrin.
          </note>
          <note>
            Det åttonde är den mobilisering som sker ute i kommuner och län
            i dag, de vanliga enkla samtalen mellan kommunalråd och företagare
            om hur man bygger nätverk, hur man hjälps åt, hur man säljer
          </note>
          <note>
            Nora, hur man kan hjälpa varandra och vad man kan göra på lokalsidan.
          </note>
          <note>
            Det händer så oerhört mycket roligt i dag. Jag var för en tid
            sedan i Degerfors, en kommun som länge hade och har mycket stora
            problem men där det börjar spira av framtidstro och nyföretagande.
            Gå ut, Karin
          </note>
          <note>
            Pilsäter, och se det som händer och som är så roligt i dag.
          </note>
          <note type="speaker">
            Anf. 99 KARIN PILSÄTER (fp) replik:
          </note>
          <note>
            Fru talman! Jag kan försäkra Inger Lundberg att jag ofta träffar
            folk på olika ställen, på företag, på dagis och överallt. Det
            händer mycket som är bra, men tyvärr är allt för litet av det
            sådant som ger nya jobb. Framför allt ger det inte tillräckligt
            mycket nya jobb.
          </note>
          <note>
            Det är de facto så att arbetslösheten nu ökar, inte minskar.
            Arbetslösheten är i dag högre än vad den var för ett år sedan.
            Detta kan ni väl ändå inte förneka?
          </note>
          <note>
            Det är ju uppenbart för alla andra, utom i så fall för er som
            tillhör det socialdemokratiska partiet.
          </note>
          <note>
            Inger Lundberg klarar inte ens av att här hålla sig till verkligheten
            under några minuter. Hon påstår att jag alldeles nyss skulle ha
            sagt att det var gigantiska underskott. Alla som läser protokollet
            efteråt kan med egna ögon se att jag inte alls sade det. Men det
            är underskott. 10 miljarder räknas in i premiereserven, och det
            är pengar som man lånar. Så pass mycket skall vi väl ändå kunna
            hålla oss till verkligheten.
          </note>
          <note>
            Av alla de saker som Inger Lundberg räknar upp är det säkert
            mycket som är bra. Men det leder uppenbarligen inte till fler
            jobb. Ni måste väl ändå tycka att det är ett problem?
          </note>
          <note>
            Ibland går det väldigt fort när ni gör saker. När ni t.ex. skulle
            dra bort bilaccisen och ersätta den med höjd fordonsskatt för
            alla människor gick det väldigt fort. När ni skulle införa ROT-avdrag
            tog det inte heller så lång tid.
          </note>
          <note>
            Varför skall det då ta så förtvivlat lång tid att göra en insats
            för att få bort skattekilarna på sådant som är viktigt för kvinnor
            - sådana saker som kvinnor vill köpa och sådana jobb som kvinnor
            skulle vilja sälja?
          </note>
          <note>
            Då går det väldigt långsamt. Men de arbetslösa kan inte vänta.
            De blir faktiskt bara fler och fler.
          </note>
          <note type="speaker">
            Anf. 100 INGER LUNDBERG (s) replik:
          </note>
          <note>
            Fru talman! Jobben är den viktigaste frågan. Det finns ingen
            fråga som oroar socialdemokratin så starkt som den mycket höga
            arbetslösheten. Därför har vårpropositionen en tydlig profil,
            inriktad på att stimulera jobben i vårt land, och de pengar som
            kan frigöras används för olika insatser.
          </note>
          <note>
            Jag förstår att Karin Pilsäter är otålig. Jag tillhör också dem
            som menar att det är viktigt att vi ser vad som finns att göra
            när det gäller skattekilarna i tjänstesektorn. Men jag är ändå
            beredd att stilla mig. Om vi gör någonting som har betydelse för
            framtiden är det viktigt att det är rätt. Jag är tveksam till
            det förslag som moderaterna lägger fram, om att avstå från arbetsgivaravgifter
            och dessutom ha ett 30-procentigt avdrag. Ger det verkligen jobb
            som är bärkraftiga på sikt, som ger en vettig lön på sikt?
          </note>
          <note>
            Går vi in i principiellt nya system i vårt samhälle måste vi
            också känna att det är något som bär, att det är rätt och riktigt
            för framtiden. Annars är det, Karin
          </note>
          <note>
            Pilsäter, bara käcka försöksverksamheter. Jag tror inte att det
            är det som den ordinarie arbetsmarknaden behöver. Den ordinarie
            arbetsmarknaden behöver förändringar som strategiskt och långsiktigt
            kan påverka jobben.
          </note>
          <note type="speaker">
            Anf. 101 ROY OTTOSSON (mp) replik:
          </note>
          <note>
            Fru talman! Jag vill ställa några frågor till Inger
          </note>
          <note>
            Lundberg.
          </note>
          <note>
            I budgetsaneringens namn har en rad skatter höjts.
          </note>
          <note>
            När vi nu snart är i kapp och får överskott, är man då från socialdemokratins
            sida beredd att sänka skatterna igen? De här skattehöjningarna
            har ju dragit in mycket av den disponibla inkomsten för människor
            i landet och har också bidragit till att arbetslösheten har stannat
            på höga nivåer.
          </note>
          <note>
            Jag har också en följdfråga som jag kan ta direkt.
          </note>
          <note>
            Om man också lyckas med att få ned arbetslösheten kommer statens
            kostnader för arbetslösheten att minska. Det handlar om ganska
            stora summor. Skulle man då vara beredd att sänka beskattningen
            av arbete? Vi är ganska överens vad jag förstår - bl.a. i skatteväxlingsutredningen
            - om att beskattningen av arbete är väl hög. Jag tyckte mig också
            höra Inger Lundberg säga att det på en del av tjänstesektorn är
            orimligt höga skatter i dag.
          </note>
          <note>
            Om man lyckas få ned arbetslösheten till 4 % och på det sättet
            får fram tiotals miljarder, är man då från socialdemokraternas
            sida beredd att ta ned en del av beskattningen?
          </note>
          <note type="speaker">
            Anf. 102 INGER LUNDBERG (s) replik:
          </note>
          <note>
            Fru talman! I vårpropositionen och i finans- och skatteutskottens
            betänkanden har det markerats att vi nu bedömer att det kommer
            att finnas ett utrymme i storleksordningen 15 miljarder kronor,
            där man kan överväga fördelningspolitiska insatser riktade mot
            enskilda. Där kan självfallet skattesänkningar övervägas. Då är
            det naturligt att det i det sammanhanget är skatterna på arbete
            som diskuteras.
          </note>
          <note>
            Men jag tror, Roy Ottosson, att det är väldigt farligt att sälja
            skinnet innan björnen är skjuten. Det också farligt att innan
            man har gjort ordentliga fördelningspolitiska analyser säga vilka
            insatser som är riktiga.
          </note>
          <note>
            Men Roy Ottosson har självfallet rätt i att Skatteutjämningskommittén
            säger att när det finns utrymme för skattesänkningar är det i
            första hand skatten på arbete man skall sänka. Det finns också
            en bred parlamentarisk uppfattning om det.
          </note>
          <note type="speaker">
            Anf. 103 ROY OTTOSSON (mp) replik:
          </note>
          <note>
            Fru talman! Jag får tolka det som att man från socialdemokraternas
            sida är beredd att justera ned skatterna, framför allt på arbete,
            om man lyckas med att få ned arbetslösheten och klarar budgeten
            på ett bra sätt.
          </note>
          <note>
            Jag har ytterligare en fråga där jag är litet fundersam över
            var socialdemokraterna egentligen står. Det gäller miljöskatteområdet.
          </note>
          <note>
            Miljöeffekten av ett utsläpp är densamma oavsett varifrån det
            kommer. Då anser vi i Miljöpartiet att det principiellt sett bör
            vara så att skatten på sådana utsläpp skall vara densamma oavsett
            vem som gör utsläppet. På samma sätt som när det gäller miljölagstiftningen
            skall det vara samma krav oavsett vem som orsakar ett problem.
          </note>
          <note>
            När det gäller koldioxidskatten är det inte samma krav, utan
            olika företag och näringar betalar olika koldioxidskatt beroende
            på vad det är. Man har satt ned koldioxidskatten för delar av
            näringslivet, som betalar lägre skatt än vad hushållssektorn och
            energisektorn i övrigt betalar. Det är minst sagt konstigt.
          </note>
          <note>
            Man måste fråga sig vilken grundsyn socialdemokraterna har i
            detta fall och vad de tänker göra åt det, om de tycker att det
            principiellt sett skall vara samma skatt på alla koldioxidutsläpp.
          </note>
          <note>
            Det gäller också frågan om produktionsskatter.
          </note>
          <note>
            Det är något av en grundtes när det gäller miljöbeskattning att
            skatten bör tas ut så nära källan som möjligt. Därför har produktionsskatter
            på exempelvis kraftproduktion varit en bra linje. Man verkar nu
            vara beredd att gå ifrån det och i stället gå över till konsumtionsskatter
            och därmed mer indirekt beskatta energiproduktionen, trots att
            vi vet att det är just energiproduktionen som sådan som skapar
            miljöproblemen, inte konsumtionen av energi.
          </note>
          <note type="speaker">
            Anf. 104 INGER LUNDBERG (s) replik:
          </note>
          <note>
            Fru talman! Låt mig börja med CO2-skatten. Det vore självfallet
            önskvärt att det kunde vara samma skattesats rakt över, men vi
            gör en nedsättning för industrin, som efter detta beslut kommer
            att betala
          </note>
          <note>
            50 % i stället för 100 %. Vi gör det med hänsyn till svensk industris
            konkurrensförutsättningar.
          </note>
          <note>
            Det är viktigt att vi tar ut de skatter på miljöområdet som vi
            bedömer att det är möjligt att ta ut, men jag tror inte att det
            var särdeles begåvat att ta ut skatter på miljöområdet som gjorde
            att svensk industri inte var konkurrenskraftig.
          </note>
          <note>
            Vi har särskilda nedsättningsregler, Roy Ottosson.
          </note>
          <note>
            För att exemplifiera med en enkel verksamhet kan jag nämna trädgårdsnäringen,
            där det är kraftiga nedsättningsregler. Visst kan vi vara renläriga,
            som Roy
          </note>
          <note>
            Ottoson är, och säga att trädgårdsnäringen inte skall ha någon
            nedsättning och köpa våra tomater från
          </note>
          <note>
            Norrland. Men jag tror, uppriktigt sagt, att det inte är bra.
            Jag tror att det är bättre och angelägnare att göra som vi socialdemokrater,
            nämligen att aktivt engagera sig i den europeiska diskussionen
            kring miljöskatter etc. och vara med och påverka t.ex. mineraloljedirektivet.
          </note>
          <note>
            När det gäller produktionsskatterna pågår det en diskussion i
            Regeringskansliet, som jag har nämnt tidigare. Jag vill inte föregripa
            den.
          </note>
          <note>
            Slutligen tog Roy Ottosson upp frågan om skatterna. Jag tycker
            att det inte är något självändamål att ha höga skatter i ett land.
            Man får ibland intrycket, när man lyssnar på K-G Svenson, Roy
            Ottosson och andra, att skatterna är till större men för låginkomsttagarna
            än för höginkomsttagarna. Om man sänker kommunalskatten med 3
            kr blir det 3 000 kr mindre i skatt om året för låginkomsttagaren
            som tjänar 100 000 kr, och det blir 9 000 kr mindre i skatt för
            höginkomsttagaren som tjänar 300 000 kr. Det viktiga är vad som
            sedan händer med de skattepengar som människor satsar.
          </note>
          <note type="speaker">
            Anf. 105 MICHAEL STJERNSTRÖM (kd)
          </note>
          <note>
            replik:
          </note>
          <note>
            Fru talman! Jag hörde att även Inger Lundberg talade om skattesänkning
            för låginkomsttagare. Men det skulle inte ske före valet 1998,
            utan efter. Vanligt folk måste ställa frågan: Kan man lita på
            Socialdemokraterna i skattefrågor? Ni har inte direkt någon gynnsam
            historia, om man tittar på valmanifestet 1994.
          </note>
          <note>
            Är det rimligt, Inger Lundberg, om man menar allvar med skattesänkningar
            för låginkomsttagare, att först 1997 höja med en procentenhet
            till egenavgifterna och sedan 1998 höja med en procentenhet till?
            Är man trovärdig då, när man säger att man eventuellt skall sänka
            1999?
          </note>
          <note>
            Låt mig ta upp ytterligare ett par frågor som är helt orimliga
            skattetilltag. Värnskatten måste bort och skall inte ersättas
            med någonting som kallas någonting annat. Vad är det för etik
            i ett sådant dribblande?
          </note>
          <note>
            Värnskatten skall bort, säger ansvarig minister. Men sedan skall
            man sätta sig och fundera på vad den skall ersättas med.
          </note>
          <note>
            Sambeskattning av förmögenhet måste bort. Det är inte rimligt
            att människor som gifter sig skall förlora flera tusentals kronor
            per år. Vad finns det för etik i en sådan lagstiftning?
          </note>
          <note type="speaker">
            Anf. 106 INGER LUNDBERG (s) replik:
          </note>
          <note>
            Fru talman! Jag är övertygad om att socialdemokratins trovärdighet
            när det gäller möjligheterna att långsiktigt undvika att höja
            skatterna är betydligt högre än Kristdemokraternas - ni håller
            ju fortfarande fast vid samarbetet med Moderaterna.
          </note>
          <note>
            Den egentliga skattekvoten under den borgerliga regeringens tid
            var 63 %. Den faktiska skattekvoten var lägre, i storleksordningen
            50 %. Men ni hade ju inte finansierat det. Ni hade ju underskott
            i storleksordningen 13 %. Det skulle ju betalas. Vad finns det
            annat att betala med för svenska skattebetalare än skattepengar?
          </note>
          <note>
            Det socialdemokratin har gjort är att lägga en grund för välfärd
            och för att motverka krav på dramatiska skattehöjningar framöver.
            En stabil ekonomisk grund är den bästa garantin både för välfärden
            och för att man inte skall behöva tvingas till dramatiska förändringar
            på skattesidan.
          </note>
          <note>
            När det gäller värnskatten är vi också trovärdiga.
          </note>
          <note>
            Det finns icke beräknat pengar för värnskatten i någon balans
            för 1999. Värnskatten, i den form den har haft, har varit en tillfällig
            skatt. Däremot pågår det diskussioner i vårt parti och runt om
            i landet om hur skatteskalorna skall se ut med anledning av den
            uppföljning och utvärdering som görs av skattereformen. Det är
            viktigt att den diskussionen förs, och det är viktigt att inga
            låsningar sker och att inga absoluta löften ges om hur enskilda
            skatteskalor skall se ut.
          </note>
          <note>
            Vi socialdemokrater tycker att det är viktigt med en långsiktig
            trovärdighet på de här områdena. Det är därför vi har valt att
            inte gå ut med några förhastade löften om skattesänkningar före
            valet.
          </note>
          <note type="speaker">
            Anf. 107 MICHAEL STJERNSTRÖM (kd)
          </note>
          <note>
            replik:
          </note>
          <note>
            Fru talman! Jag noterar att Inger Lundberg inte så gärna talar
            om framtiden utan hellre flyr till de borgerliga regeringsåren.
            Hon vill inte tala om vilka idéer man har när det gäller skattesänkningar
            för låginkomsttagare. Kan det vara höjda grundavdrag? Kan det
            vara sänkta egenavgifter? Ingenting sådant kommer fram här i dag.
          </note>
          <note>
            När det gäller värnskatten säger Inger Lundberg att Socialdemokraterna
            är trovärdiga och att det inte finns pengar intecknade för den
            för 1999. Men kan vi då få höra här i dag att det inte kommer
            någonting i stället som har samma effekt men som heter någonting
            annat? Kan vi få det beskedet här i dag?
          </note>
          <note type="speaker">
            Anf. 108 INGER LUNDBERG (s) replik:
          </note>
          <note>
            Fru talman! Några absoluta besked om skatteskalorna från 1999
            kan och skall jag inte ge här i dag.
          </note>
          <note>
            Det vi socialdemokrater har meddelat är att vi skall följa upp
            skattereformen och se på de fördelningspolitiska effekterna och
            människors olika möjligheter att bära olika skattenivåer. Det
            kommer vi att göra inför
          </note>
          <note>
            1999.
          </note>
          <note>
            Sedan frågar Michael Stjernström hur skattesänkningar för låginkomsttagare
            skulle se ut och om det kan vara höjda grundavdrag eller sänkta
            egenavgifter.
          </note>
          <note>
            Jag tror att Michael Stjernström har rätt på många punkter. Egenavgifterna
            har i sig effekter som inte är riktigt bra. Vi älskar inte egenavgifterna.
            De har införts som ett led i att förhindra att Sverige fastnar
            i ett träsk av mycket jobbiga ekonomiska problem. Självfallet
            vore det bra om man utan skada för samhället i övrigt kunde höja
            grundavdraget, men det är förödande att sänka egenavgifterna,
            att höja grundavdraget och att låta detta leda till kraftiga obalanser
            i statens budget.
          </note>
          <note>
            Vi vill inte dit. Vi har sett hur det blev när ni satte
          </note>
          <note>
            Sverige där en gång, och dit vill inte socialdemokratin att Sverige
            skall komma.
          </note>
          <note>
            Jag är ledsen, Michael Stjernström, om vi ibland nämner de budgetunderskott
            som fanns under de borgerliga åren. Men det var en så historiskt
            unik och dramatisk företeelse att det finns risk för att det kommer
            att nämnas igen.
          </note>
          <note type="speaker">
            Anf. 109 PER ROSENGREN (v) replik:
          </note>
          <note>
            Fru talman! Jag har fyra korta frågor till Inger
          </note>
          <note>
            Lundberg.
          </note>
          <note>
            För det första: Vad ligger bakom införandet av avdragsrätten
            för organisationskostnader?
          </note>
          <note>
            För det andra: Är kapitalet på O- och OTC-
          </note>
          <note>
            listorna uteslutande arbetande kapital enligt Socialdemokraterna
            och Inger Lundberg, eller är det placeringskapital?
          </note>
          <note>
            För det tredje: Vilka är det, egentligen, som har stått för saneringen?
            Har inte decilerna åtta och nio procentuellt sett bidragit mindre
            än vad decilerna fyra, fem och sex har gjort? Har inte decilerna
            fyra, fem och sex fått bära mer än decilerna åtta och nio procentuellt
            sett?
          </note>
          <note>
            Den sista frågan: Vilken satsning hade varit den mest strategiska
            - höjningen av gränsen för det femprocentiga avdraget upp till
            852 000 kr eller borttagandet av 14 dagar i sjuklöneperioden och
            undantag från arbetsgivarinträde för företag med mindre än tio
            anställda? Vilket hade varit det strategiskt mest lämpliga? Inger
            Lundberg hävdade ju att höjningen av avdragsgränsen för löneunderlag
            upp till 852 000 kr är en strategisk satsning.
          </note>
          <note type="speaker">
            Anf. 110 INGER LUNDBERG (s) replik:
          </note>
          <note>
            Fru talman! Vi börjar med avdragsrätten för organisationskostnader.
            Jag skall inte ta någon stor debatt med Per Rosengren om det,
            men det gäller en del av företagens kostnader, och det har känts
            logiskt och riktigt att ha med dem i avdragsmöjligheterna.
          </note>
          <note>
            Det är inte heller någon dramatisk skillnad.
          </note>
          <note>
            Vi har haft en diskussion om definitionen av O-
          </note>
          <note>
            och OTC-aktierna, och det är en markant om mycket tydlig skillnad
            mellan A-listan och O- och OTC-
          </note>
          <note>
            listans sätt att fungera. Det har inte minst märkts under de
            senaste dagarnas diskussion om avtagande aktiekurser i samband
            med att några företag har flyttat över till OTC-listan.
          </note>
          <note>
            Det Per Rosengren tar upp om uppföljningen av hur kostnaderna
            för budgetsaneringen har betalats är viktigt. Som jag sade tidigare
            har de högsta kostnaderna betalats av de inkomsttagare som haft
            de högsta inkomsterna. Den tionde decilen har procentuellt sett
            betalat högre kostnader. Kostnaderna har inte betalats riktigt
            på samma sätt av den åttonde och nionde decilen, beroende på att
            de stora förmögenheterna, kapitalen och kapitalförsäkringarna
            etc. inte finns där.
          </note>
          <note>
            Jag har varit inne på det tidigare. När man sparar i välfärdssystemen
            drabbar det människor som är väldigt beroende av dessa. Det är
            därför - det har jag nämnt för K-G Svenson tidigare - som socialdemokratin
            har valt att förena besparingar och skattehöjningar.
          </note>
          <note>
            Slutligen: På skatteområdet har vi bedömt förändringarna när
            det gäller arbetsgivaravgifterna för småföretagen som strategiska.
            Det är de värderingar vi har gjort inom ramen för skatteområdet.
            Däremot har vi gjort andra prioriteringar inom ramen för socialförsäkringsområdet.
          </note>
          <note type="speaker">
            Anf. 111 PER ROSENGREN (v) replik:
          </note>
          <note>
            Fru talman! Låt oss säga att avdragsrätten för organisationskostnader
            vissa år innebär kostnader på totalt 30 miljarder. Det gäller
            prospekt och kostnader för att komma in på olika listor. Det handlar
            om en hel del pengar om man medger avdragsrätt. Det handlar också
            om momspengar i sammanhanget.
          </note>
          <note>
            Jag frågade inte om listornas sätt att fungera. Jag frågade vad
            det är för skillnad mellan OTC- och O-
          </note>
          <note>
            listorna och A-listan för mig som köper aktier. Innebär det faktum
            att ni skattebefriar O- och OTC-
          </note>
          <note>
            listorna totalt att ni anser att det där generellt gäller arbetande
            kapital? Min poäng är att det inte är det.
          </note>
          <note>
            Det är samma placeringsstrategi för OTC- och O-
          </note>
          <note>
            listorna som för A-listan.
          </note>
          <note>
            Vi talade om de fem procenten. Inger Lundberg talar om småföretag,
            men det gäller även stora företag. Det finns ingen begränsning
            uppåt. Reglerna om de fem procenten i arbetsgivaravgiften gäller
            generellt.
          </note>
          <note>
            Vi menar att man borde ha begränsat det till småföretag. Då hade
            man fått pengar över till att lösa andra problem för de minsta
            företagen. Det är den strategin som jag saknar hos Socialdemokraterna
            och i den förda skattepolitiken. Man sprider pengarna i stället
            för att använda dem mer strategiskt. Det är just det jag reagerade
            på när Inger Lundberg var uppe i talarstolen. Hon pratade om att
            det var en strategisk lösning, men jag menar att det inte är någon
            strategisk lösning. Man sprider pengar i onödan.
          </note>
          <note type="speaker">
            Anf. 112 INGER LUNDBERG (s) replik:
          </note>
          <note>
            Fru talman! Jag tycker att Vänsterpartiets småföretagarpolitik
            är bland de mest fantastiska. De tycker om små företag. De skall
            vara små och gulliga - en, två, tre, fyra eller fem anställda.
            Jag tror att företagen får ha nio eller tio anställda. Blir det
            plötsligt elva anställda är företagen inte trevliga längre.
          </note>
          <note>
            För Sverige är det viktigt att vi gör en satsning på små företag,
            men det är också viktigt att vi stimulerar små företag att bli
            större. Ett problem är ju att många av de allra minsta företagen
            inte har expanderat.
          </note>
          <note>
            Eftersom Vänstern inte tycker om företag med elva anställda skall
            dessa plötsligt förlora 42 600 kr. De är oförskämda nog att anställa
            en elfte person. Det kan inte vara en vettig företagarpolitik.
          </note>
          <note type="speaker">
            Anf. 113 ROLF KENNERYD (c):
          </note>
          <note>
            Fru talman! Det svenska skattesystemet har en rad viktiga uppgifter.
            En sådan uppgift är att finansiera samhällets offentliga åtaganden
            för medborgarnas trygghet och välfärd.
          </note>
          <note>
            Det senaste decenniet har givit oss bittra erfarenheter av vad
            som händer om vi har statsfinanser i obalans. Förtroendet för
            svensk ekonomi rubbas.
          </note>
          <note>
            Inflationen skjuter fart. Räntan skjuter i höjden. Kronans värde
            urholkas. Såväl individer och hushåll som företag drabbas negativt.
          </note>
          <note>
            I dag är läget annorlunda. I dag är förtroendet för svensk ekonomi
            återupprättat. Inflationen är nästan obefintlig. Räntan ligger
            på en stabilt låg nivå. Kronans värde har stärkts avsevärt. Individer,
            hushåll och företag påverkas därvid positivt.
          </note>
          <note>
            Centerpartiet har aktivt och engagerat deltagit i saneringen
            av den svenska ekonomin. Saneringen har huvudsakligen skett genom
            neddragning av offentliga kostnader, men har också skett till
            priset av ett skattetryck som tillhör Europas högsta. Trots detta
            höga skattetryck, som har varit nödvändigt för saneringen av statsfinanserna,
            har det varit möjligt att stimulera småföretagsamheten inom ramen
            för skattesystemet.
          </note>
          <note>
            Jag erinrar om återinförande av kvittningsrätten, sänkta arbetsgivaravgifter
            och lättnader i dubbelbeskattningen som viktiga inslag i detta
            arbete. Nu går vi vidare i vårpropositionen med ytterligare arbetsgivaravgiftssänkning,
            ytterligare lättnader i ägarbeskattningen och en förstärkt möjlighet
            till kapitalbeskattning av vinst i enskild näringsverksamhet.
          </note>
          <note>
            Vi har nu balans i statens affärer. Det är viktigt att inte äventyra
            denna balans vare sig genom oförsiktiga skattesänkningar eller
            genom mera betydande utgiftsökningar. Sunda statsfinanser är den
            grundläggande garantin för att inte återigen försämra villkoren
            för individer, hushåll och näringsliv.
          </note>
          <note>
            Genom den framgångsrika sanering som genomförts skapas emellertid
            nu successivt ett allt större utrymme för måttliga skattesänkningar,
            försiktiga utgiftsökningar och en påbörjad återbetalning av våra
            gemensamma skulder, dvs. av statsskulden. Vi utlovar inga skattesänkningar
            som inte ryms inom ramen för sunda statsfinanser. Vi intecknar
            inte några s.k. dynamiska effekter av olika skattesänkningar på
            förhand. Erfarenheterna från skattereformens genomförande manar
            i detta hänseende inte till efterföljd.
          </note>
          <note>
            Vi kommer att koncentrera våra skattesänkningar de närmaste åren
            kring åtgärder för att öka tillväxten och för att öka välfärd
            och köpkraft för breda grupper i samhället. Vi kommer att lägga
            fram förslag om sänkt skatt på boendet genom sänkt fastighetsskatt.
          </note>
          <note>
            Det skall ske genom att man eliminerar de nuvarande orimligheterna
            i taxeringsutfallet för permanentboende i attraktiva områden,
            men det skall också ske genom en generell sänkning av skattesatsen
            från 1,7 till
          </note>
          <note>
            1,5 %. Vi kommer att gå vidare med förslag om förenklade skatteregler
            för enskilda näringsidkare, och vi kommer att föreslå ytterligare
            sänkningar av arbetsgivaravgifterna. Vi kommer också att föreslå
            sänkta inkomstskatter för låg- och medelinkomsttagare. Och återigen:
            Vi kommer att se till att dessa åtgärder ryms inom ramen för fortsatt
            förbättrade statsfinanser.
          </note>
          <note>
            Fru talman! En annan viktig uppgift för skattesystemet är att
            styra och stimulera till ändrat beteende hos individer, hushåll
            och företag. Höga skatter på hälsovådlig konsumtion, som tobak
            och alkohol, är ett sådant exempel. Inom miljöpolitiken spelar
            ekonomiska styrmedel en viktig roll. Högre skatt på miljöskadliga
            varianter av bensin än på mindre miljöskadliga är ett sådant exempel.
          </note>
          <note>
            Centerpartiet har varit starkt pådrivande när det gäller att
            införa ekonomiska styrmedel i miljöarbetet.
          </note>
          <note>
            Principen om en skatteväxling som ökar belastningen på miljöstörande
            verksamhet och på knappa resurser och som sänker beskattningen
            för arbete omfattas nu
          </note>
          <note>
            - om än i varierande grad - av alla partier utom Moderaterna.
            I den beredning av skatteväxlingskommitténs slutsatser och förslag
            som nu pågår kommer vi att ta aktiv del för att driva fram ytterligare
            steg i skatteväxlingsprocessen.
          </note>
          <note>
            En ofta framförd invändning mot skatteväxling är att basen för
            beskattning på miljöområdet minskar vid en högre beskattning.
            Det är antagligen sant - det är ju för övrigt ett av syftena med
            ekonomiska styrmedel. Kritikerna glömmer bort att det är lika
            sannolikt att lägre skatt på arbete ger en ökning av den skattebasen,
            genom en ökad sysselsättningsgrad. En väl genomförd skatteväxling
            kan alltså från teoretiska utgångspunkter - och sannolikt också
            i praktiken -
          </note>
          <note>
            antas vara en statsfinansiellt neutral åtgärd med lägre miljöstörningar
            och högre sysselsättning som resultat.
          </note>
          <note>
            Den bör därför genomföras.
          </note>
          <note>
            Fru talman! Ytterligare en viktig uppgift för skattesystemet
            är att vara ett instrument i fördelningspolitiken. "Skatt efter
            bärkraft" är även fortsättningsvis en god princip. Det är en god
            rättviseprincip. Den skall dock balanseras så, att skattesystemet
            tillsammans med lönebildningen ger incitament till utbildning,
            arbete och företagande. Detta är en av de många balansakter mellan
            olika, i och för sig vällovliga, principer och önskemål som skattesystemet
            skall tillgodose och som sällan diskuteras i denna kammare, som
            desto oftare genomkorsas av tvärsäkra och sinsemellan motstridiga
            påståenden och förslag som just behöver balanseras mot varandra.
          </note>
          <note>
            Avslutningsvis vill jag peka på att skattesystemet i möjligaste
            mån skall medge en enkel och rationell hantering såväl för den
            skattskyldige som för tillämpande myndighet. De senaste åren har
            präglats av ett stort reformarbete på detta område. Förenklingar
            och rationaliseringar har genomförts. I går kväll fattade riksdagen
            ytterligare ett viktigt beslut i detta hänseende genom införandet
            av ett skattekonto. Jag är alldeles säker på att de domedagsprofetior
            som framför allt
          </note>
          <note>
            Moderaterna ägnade sig åt i den debatten kommer på skam.
          </note>
          <note>
            Sammanfattningsvis anser jag att vi nu genom den framgångsrikt
            genomförda saneringen av svensk ekonomi har skapat oss ett handlingsutrymme
            för måttliga skattesänkningar, för förbättringar i våra trygghetssystem
            och för en återbetalning av statsskulden. Dessa åtgärder skall
            dock hela tiden avvägas, så att den genomförda saneringen inte
            återigen äventyras. Så bygger vi vidare på den svenska välfärden.
          </note>
          <note type="speaker">
            Anf. 114 MICHAEL STJERNSTRÖM (kd)
          </note>
          <note>
            replik:
          </note>
          <note>
            Fru talman! För två veckor sedan hade vi en debatt om förmögenhetsskatten
            här i kammaren. Jag varnade då för att många företag nu kan lämna
          </note>
          <note>
            A-listan på grund av den höjda skatten. Och det är kanske ännu
            fler som låter bli att notera sig på
          </note>
          <note>
            A-listan.
          </note>
          <note>
            Jag vill en gång till fråga Rolf Kenneryd: Är den här utvecklingen
            acceptabel för Centerpartiet? Hur skall företagen nu klara riskkapitalförsörjningen
            när ni tvingar bort dem från A-listan? Är Centerpartiet berett
            att ompröva sin inställning i den här frågan när man ser de negativa
            effekterna?
          </note>
          <note type="speaker">
            Anf. 115 ROLF KENNERYD (c) replik:
          </note>
          <note>
            Fru talman! Jag ser inte den här utvecklingen som något större
            hot för den svenska riskkapitalförsörjningen. Det kan ju inte
            spela någon större roll om ett företag är noterat på den ena eller
            den andra listan just när det gäller tillgången på riskkapital.
          </note>
          <note>
            Däremot är det ett bekymmer att den här utvecklingen nu har tagit
            fart. Vi behöver se över dessa förmögenhetsskatteregler. Vi har
            nu tid att följa utvecklingen över sommaren. Och så kan vi ta
            itu med detta till hösten. Jag utgår från att det då kommer att
            finnas ett förslag från regeringen som vi har kunnat påverka i
            just det här hänseendet.
          </note>
          <note type="speaker">
            Anf. 116 MICHAEL STJERNSTRÖM (kd)
          </note>
          <note>
            replik:
          </note>
          <note>
            Fru talman! Tyvärr kommer det att bli svårare för utländska investerare
            att investera i företag som finns på O- och OTC-listan. En del
            har som regel att man inte får placera i aktier som inte är börsnoterade.
            Och enligt formalian är aktier som är noterade på O- och
          </note>
          <note>
            OTC-börsen inte att anse som börsnoterade här i
          </note>
          <note>
            Sverige.
          </note>
          <note>
            Det kommer alltså att bli problem för dessa företag att locka
            till sig kapital när företag med huvudägare som betalar mycket
            pengar i skatt tvingas bort på det här sättet.
          </note>
          <note>
            Det låter ju bra att man nu skall följa frågan. Men det är mer
            akut än så. Det borde ske en förändring nu.
          </note>
          <note type="speaker">
            Anf. 117 ROLF KENNERYD (c) replik:
          </note>
          <note>
            Fru talman! Jag vill bara göra ett kort tillägg.
          </note>
          <note>
            Det här är i och för sig ingen ny företeelse. Den här skillnaden
            mellan A-listan och de andra listorna har ju funnits sedan lång
            tid tillbaka. Den har accentuerats ytterligare den sista tiden,
            men problemet har vi kunnat leva med under en ganska lång tid.
            Jag utgår från att vi genom ganska måttliga justeringar i nuvarande
            förhållanden kan komma till rätta med den strömning som vi nu
            talar om.
          </note>
          <note>
            Anf. 118 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Låt mig börja med att tacka hela skatteutskottet
            för ett mycket gott arbete under hela året. Det har varit mycket
            att göra under våren. Det har som vanligt varit en tidspress.
            Men ni har gjort en mycket god insats när ni har behandlat flera
            regeringsförslag under en mycket kort tid.
          </note>
          <note>
            Jag vill förstås rikta ett särskilt tack till Lars Hedfors och
            den socialdemokratiska gruppen men också ett varmt tack till Rolf
            Kenneryd och Centerpartiet.
          </note>
          <note>
            Tack för ett gott samarbete!
          </note>
          <note>
            Ni har ju under våren tagit del av och beslutat om en rad förslag
            som rör viktiga delar av regeringens hela politik. Det är den
            stora fördelen för skatteutskottet; ni behandlar just allmänpolitiska
            frågeställningar.
          </note>
          <note>
            Låt mig ge några exempel på vilken typ av frågor som ni har tagit
            ställning till under våren.
          </note>
          <note>
            Jag tänker förstås på den statsfinansiella saneringen. Ni har
            återigen bidragit till att se till att staten kommer ut ur det
            kaos som vi befann oss i för bara ett par tre år sedan. Ni har
            gjort det genom att också bidra till fördelningspolitiken. Vi
            har nu en riksdag som förstår hur viktigt det är med en god fördelningspolitik
            för att man skall kunna få en uppslutning kring de oerhört svåra
            beslut som har fattats i den här riksdagen.
          </note>
          <note>
            Ni har förbättrat villkoren för de små och medelstora företagen.
            Tack vare just stärkta statsfinanser har det varit möjligt för
            oss att ta ytterligare steg för att förstärka entreprenörens ställning
            i Sverige, för att stärka de nytillkomna, de små och medelstora
            företagen.
          </note>
          <note>
            Ni har förbättrat användningen av de ekonomiska styrmedlen. Ni
            har alltså tagit nya steg för att stimulera Sverige till att bli
            ett ekologiskt uthålligt samhälle.
          </note>
          <note>
            För det är just så: Skattepolitik kan man inte se skild från
            övriga politikområden. Ni är priviligierade som arbetar med frågor
            som rör hela den samlade politiken.
          </note>
          <note>
            Det största oppositionspartiet, Moderaterna, gillar att lyfta
            ut skattepolitiken. Så var det under perioden när Moderaterna
            ansvarade för skattepolitiken i den borgerliga regeringen. Den
            seglade i väg, bort från den ekonomiska politiken, alldeles för
            sig själv. I
          </note>
          <note>
            debatten kommer det, i dag liksom tidigare, omfattande skattesänkningsförslag.
            Sällan talar ni om vad som händer på den andra sidan. Vad innebär
            era förslag för välfärden? Om man kopplar loss skattepolitiken
            från den övriga politiken kan man förstås bekymmerslöst föreslå
            skattesänkning efter skattesänkning.
          </note>
          <note>
            Man slipper konfronteras med skattepolitikens effekter.
          </note>
          <note>
            Det moderata skattemålet på kort sikt, till nästa år, är att
            minska skatteintäkterna med 37 miljarder. På ett par års sikt,
            till år 2000, handlar det om närmare 100
          </note>
          <note>
            miljarder. På litet längre sikt, oklart hur lång, vill
          </note>
          <note>
            Moderaterna enligt motioner till riksdagen nå en skattekvot i
            Sverige på 40 % av BNP. Det innebär att vi förlorar skatteintäkter
            motsvarande 250 miljarder kronor.
          </note>
          <note>
            Gång på gång har jag här i kammaren, vid debatter ute i landet
            och i alla möjliga sammanhang bett Moderaterna att beskriva det
            samhälle vi får när vi har dragit ned de offentliga utgifterna
            med 250 miljarder.
          </note>
          <note>
            Beskriv konsekvenserna för välfärdssamhället! Tala om vad som
            händer med äldreomsorg, utbildning, vård och socialförsäkringar!
            Jag hoppas att Karl-
          </note>
          <note>
            Gösta Svenson kan bidra till det i dag.
          </note>
          <note>
            För samhällets sammanhållning är det viktigt att vi finansierar
            våra utgifter och att vi gör det på ett rättvist sätt. Bördorna
            måste fördelas efter bärkraft. Det har varit oerhört viktigt under
            den här perioden av statsfinansiell sanering. Men det gäller också
            i ett land som har starka statsfinanser.
          </note>
          <note>
            Det saneringsprogram ni har fattat beslut om, sammanlagt 126
            miljarder, har krävt allas deltagande.
          </note>
          <note>
            Det har krävt både skattehöjningar och utgiftsnedskärningar.
            Nedskärningarna har drabbat dem som har det sämst allra hårdast.
            Att använda skattepolitiken har inneburit att det har varit möjligt
            att fördela bördorna.
          </note>
          <note>
            Och det är just så: Att få uppslutning kring ett sådant här saneringsprogram
            kräver att man orkar och vågar fördela bördorna rättvist på alla
            medborgare.
          </note>
          <note>
            Hade inte vi t.ex. återställt skattereformen och fått en likformig
            kapitalbeskattning, återställt aktieutdelningsbeskattningen och
            reavinstskatten på aktier m.m.
          </note>
          <note>
            hade vi aldrig fått en uppslutning kring den här politiken. Hade
            inte vi bevarat förmögenhetsskatten i stället för att avskaffa
            den, som Moderaterna och möjligen även de andra borgerliga partierna
            vill, hade vi inte fått en uppslutning kring saneringen.
          </note>
          <note>
            Men fördelningspolitiken handlar också om andra saker. Skattepolitiken
            har under våren, med ganska små förslag, gett ett par bidrag till
            fördelningspolitiken, och jag skulle vilja nämna dem. De är exempel
            på hur skattepolitiken kan rycka in och stötta upp den övriga
            politiken.
          </note>
          <note>
            För att stärka Sveriges ställning som ett utvecklat
          </note>
          <note>
            IT-samhälle är det viktigt att de som inte dagligen kommer i
            kontakt med datorer får en möjlighet att delta när företag gör
            ett kunskapslyft för sina anställda genom utbildning och hemlån
            av datorer. Regeringen lägger fram förslag om att hemlån av datorer
            skall vara skattefria för att underlätta det kunskapslyft vi behöver.
          </note>
          <note>
            Ett annat förslag, som kan tyckas litet men som också har stor
            betydelse, handlar om självförvaltning och de konsekvenser som
            självförvaltningen hade under förra året. Vi vill uppmuntra självförvaltning
            i bostadsområden. Vi vill få miljonprogramsområdena att lyfta
            genom att människor själva tar ansvar i de områdena. Genom skatteförslag
            har vi nu gjort det möjligt att klara det utan att drabbas av
            skattekonsekvenser.
          </note>
          <note>
            En klok skattepolitik kan på så vis också uppmuntra andra delar
            än dem vi traditionellt anser vara skattepolitiska delar.
          </note>
          <note>
            Vi har också ett gemensamt uppdrag att stimulera till omställningen
            till ett miljöriktigt, uthålligt samhälle. Skatter och avgifter
            är viktiga ekonomiska styrmedel i miljöpolitiken. Ni har tagit
            ställning till förslag om koldioxidskatten. Ni kommer framöver
            att få ta ställning till förslag om reformering av energibeskattningen.
            Det arbetet pågår i Regeringskansliet.
          </note>
          <note>
            Regeringen kommer inom kort att lägga fram förslag om en avfallsskatt.
            Vi föreslår att skatt tas ut på allt avfall som deponeras. Det
            kommer att stimulera till bättre resurshushållning.
          </note>
          <note>
            På många sätt kan alltså skattesystemet väsentligt bidra till
            att vi når ett ekologiskt uthålligt samhälle.
          </note>
          <note>
            Ett starkt välfärdssamhälle kräver ett starkt privat näringsliv.
            Den depression som Sverige leddes in i skadade det svenska näringslivet
            djupt. Det var sannerligen inte lätt att vara företagare i Carl
            Bildts Sverige. Näringsklimatet är en oerhört viktig fråga, en
            avgörande fråga för om vi skall nå en halvering av den öppna arbetslösheten
            till år 2000. Det måste vara goda villkor för våra företag, stora
            som små, att verka i vårt land.
          </note>
          <note>
            Vi socialdemokrater har som parti traditionellt månat om näringslivets
            villkor. Det ser vi t.ex. på den företags- och bolagsbeskattning
            vi har, som internationellt sett är mycket konkurrenskraftig.
            Men det finns samtidigt alltid anledning att se över hur små och
            medelstora företags villkor är. Jag menar att vi har gjort det
            och lagt fram flera konkreta förslag. Men glöm inte att det måste
            vara makropolitiken, den samlade ekonomiska politiken, som är
            utgångspunkten!
          </note>
          <note>
            Jag skulle vilja pröva en teori inför riksdagens ledamöter, särskilt
            skatteutskottets ledamöter. En god ekonomisk teori skall ju gärna
            uppkallas efter någon person. Jag har valt att kalla teorin Bo
            Lundgrens skatteparadox. Jag kan dock trösta Karl-Gösta Svenson
            med att det hade gått lika bra med Karl-Gösta
          </note>
          <note>
            Svensons skatteparadox. Om inte jag minns fel var ju
          </note>
          <note>
            Karl-Gösta Svenson politiskt sakkunnig hos Bo
          </note>
          <note>
            Lundgren under den period då den här teorin praktiserades.
          </note>
          <note>
            Vad innebär den här teorin? Vad går den ut på?
          </note>
          <note>
            Jo, Bo Lundgrens skatteparadox infaller när skattesänkningar
            leder till försämrade villkor för dem som får sin skatt sänkt.
            Det var precis så det blev. Ofinansierade skattesänkningar spädde
            på underskotten, ökade upplåningsbehovet och pressade upp räntorna.
          </note>
          <note>
            Det svenska näringslivsklimatet försämrades i minst två helt
            avgörande delar mellan 1991 och 1994, allt medan Bo Lundgren,
            ivrigt påhejad av Karl-Gösta
          </note>
          <note>
            Svenson, sänkte skatter. Dels eroderade, försvann, stora delar
            av den inhemska efterfrågan, dels sprang räntorna i höjden. Följden
            blev masskonkurser, massarbetslöshet och sjunkande produktion.
          </note>
          <note>
            Lågkonjunkturens effekter förstärktes dessutom av att människor
            i hushållen blev litet rädda för vad de såg. De såg en regering
            som sänkte skatter utan att ta ansvar för den sammanlagda ekonomiska
            politiken.
          </note>
          <note>
            De insåg att det här inte skulle hålla på lång sikt och att det
            någon gång måste komma besparingar. Därför bestämde man sig för
            att det var bäst att börja spara.
          </note>
          <note>
            Rädslan drev fram ett sparande som minskade efterfrågan, vilket
            gjorde att inte minst de små företagen fick oerhört svårt att
            få någon avsättning för sina produkter.
          </note>
          <note>
            Ju mer Bo Lundgren ville gynna företagen, ju mer han sänkte skatter,
            desto mer försämrade han för hushåll och företag genom de stigande
            räntorna och den rädsla som spreds.
          </note>
          <note>
            Men paradoxen kan också verka åt andra hållet.
          </note>
          <note>
            Tiden efter 1994 är ett viktigt bevis på det. Det fasta grepp
            vi har om ekonomin har inneburit vissa skattehöjningar men också
            lett till sänkta räntor och därmed klart bättre villkor för hushåll
            och företag. Sedan sommaren 1994 har räntorna nära nog halverats.
            Det är oerhört viktigt för tillväxt i framtiden.
          </note>
          <note>
            Regeringen har dessutom visat att om man håller i tyglarna fast
            går det också att genomföra skattesänkningar med bibehållet förtroende
            utan att drabbas av
          </note>
          <note>
            Bo Lundgrens paradox.
          </note>
          <note>
            För att stimulera företagandet har regeringen i vårpropositionen
            föreslagit ytterligare lättnader i ägarbeskattningen för de onoterade
            bolagen. De små och medelstora företagen, ofta familjeföretag,
            har fått lättnader på uppemot 4 miljarder kronor. Varför? Jo,
            därför att de inte har tillgång till den internationella kapitalmarknaden.
            Det här är ett sätt att underlätta deras riskkapitalförsörjning.
            Det sänker investeringskostnaden. Det ökar investeringarna, ökar
            sysselsättningen och leder på sikt till lägre arbetslöshet. Expansion
            stimuleras. Det här är ett mycket konkret sätt att stimulera just
            de små och medelstora företagen.
          </note>
          <note>
            Vi tar också steg för att ytterligare sänka arbetsgivaravgifterna,
            särskilt för de små företagen. Vi höjer räntesatsen för positiv
            räntefördelning, vilket får betydelse för enskilda näringsidkare.
            Vi inför avdragsrätt för rån - en liten sak men nog så betydelsefull
            för de näringsidkare som drabbas av rån.
          </note>
          <note>
            I ett mycket ansträngt statsfinansiellt läge har vi lyckats lätta
            på beskattningen av små och medelstora företag. Det har vi gjort
            samtidigt som underskotten minskar, räntorna faller och efterfrågan
            på företagens produkter ökar.
          </note>
          <note>
            Vi håller också på med ett omfattande förenklingsarbete för företag.
            Vi ser över skattereglerna för enskilda näringsidkare. Vi skall
            se över stoppreglerna och har tillsatt en utredning för det.
          </note>
          <note>
            I går fattade riksdagen ett beslut om skattekontona, som på ett
            radikalt sätt förenklar vardagen för den lille företagaren så
            att denne får möjlighet att orka med det som är viktigast: att
            vara entreprenör, att sälja sina produkter och att anställa folk.
          </note>
          <note>
            En annan sak som rör näringslivsklimatet och som är mycket viktig
            är kampen mot den ekonomiska brottsligheten. Även där har vi lagt
            fram flera förslag för att se till att det blir neutralt mellan
            dem som fuskar och dem som sköter sig. De som fuskar skall veta
            att det inte går i längden. Alla de här åtgärderna är till för
            att värna företagarna.
          </note>
          <note>
            Skatternas allt överskuggande syfte är naturligtvis att se till
            att finansiera våra gemensamma utgifter. Det får vi aldrig glömma.
            Men ett utrymme som skapas i en sund och stark ekonomisk miljö
            gör att man kan rikta skattesänkningar mot små och medelstora
            företag för att stimulera deras tillväxt.
          </note>
          <note>
            Låt mig säga några ord om förmögenhetsskatten.
          </note>
          <note>
            Fördelningspolitiskt är den mycket viktig. Att avskaffa förmögenhetsskatten
            i ett läge där Sverige är i desperat behov av att ta sig ur ett
            statsfinansiellt kaos vore dårskap. Vi har lagt fram förslag om
            förmögenhetsskatt som underlättar tillväxten för de små och medelstora
            företagen. Arbetande kapital är undantaget. Efter en mycket livlig
            diskussion för ett år sedan beslöt vi även att det undantag som
            finns för företag på OTC-listorna skall fortsätta, det undantag
            som Bo
          </note>
          <note>
            Lundgren och Karl-Gösta Svenson en gång införde.
          </note>
          <note>
            1991 års regel härstammar därifrån.
          </note>
          <note>
            Det är klart att den reaktion vi nu ser på börsen måste följas
            mycket noggrant. Det är önskvärt med så neutral beskattning som
            möjligt. Den dag vi har statsfinanser som klarar det och det är
            fördelningspolitiskt möjligt är regeringen beredd att se över
            1991 års regel, som Bo Lundgren införde. Det är alldeles självklart
            att utvecklingen i den reala världen, på börsen t.ex., är viktig
            för hur vi skall styra skattepolitiken.
          </note>
          <note>
            Åren som har gått har i mångt och mycket handlat om att rädda
            välfärdssamhället. Det har varit tunga år för riksdagen, både
            att fatta hårda beslut och att på hemmaplan försvara nedskärningar
            och skattehöjningar. Varje del av detta saneringsprogram har varit
            kännbar för alla människor. Det gäller allt från sänkning av flerbarnstillägg
            till höjning av fastighetsskatt och egenavgifter. Men det har
            varit nödvändigt. Varje del har varit nödvändig. Det är så oerhört
            lätt för en opposition att räkna upp vad den skulle önska göra,
            alla dessa sköna skattelättnader, alla dessa sköna utgiftsökningar.
            Men erfarenheten av den politik ni för är förskräckande, för ni
            får inte ihop budgeten.
          </note>
          <note>
            Jag skulle vilja avsluta med att ställa några frågor till Karl-Gösta
            Svenson. Det vore väldigt intressant att höra reaktionen även
            från Folkpartiet och Kristdemokraterna.
          </note>
          <note>
            Beskriv det samhälle där ni nått 40 % skattekvot av BNP! Vad
            har hänt? Hur ser det ut? Vad innebär det? Förklara på vilket
            sätt de skattesänkningar ni gjorde förra gången, 1991-1994, medförde
            högre tillväxt och sysselsättning! Läs gärna in siffrorna över
            den privata sysselsättningen i svaret, Karl-Gösta
          </note>
          <note>
            Svenson! Har ni ändrat någonting i er politik sedan den perioden,
            som kommer att ge en annan effekt än den vi fick se då? Karl-Gösta
            Svenson, visa det land där minskade skatter har lett till större
            rättvisa och större jämlikhet! Ge gärna ett exempel på det!
          </note>
          <note>
            Till Folkpartiet och Kristdemokraterna vill jag säga: Ställer
            ni upp på den typen av skattepolitik? Ni kommer lätt att kunna
            säga: Nej, det gör vi inte. Vi har våra egna motioner. Men vi
            vet ju att ni är beredda att sätta er i en regering med Moderaterna.
            Tidigare lät ni Moderaterna styra skattepolitiken. Ni lät
          </note>
          <note>
            Moderaterna dra ned landet i ett statsfinansiellt moras. Den
            fördelningspolitik som bedrevs var katastrofal när det gällde
            sammanhållningen i landet. Är ni beredda att ställa upp på det
            igen?
          </note>
          <note>
            Anf. 119 KARL-GÖSTA SVENSON (m)
          </note>
          <note>
            replik:
          </note>
          <note>
            Fru talman! Den här historiska beskrivningen har vi hört förut.
            Den är lika osann i dag som den var tidigare. Skatteministern
            är mycket väl medveten om att det var den socialdemokratiska politiken
            som drev
          </note>
          <note>
            Sverige in i arbetslöshetens stålbad. Vi hade en mycket djup
            lågkonjunktur under regeringsperioden
          </note>
          <note>
            1991-1994. Vi vände den utvecklingen genom en god näringsinriktad
            politik, som gav ökat antal jobb. Tillväxten ökade och framför
            allt minskade arbetslösheten i slutet av den regeringsperioden.
            De fördelarna fick den nya socialdemokratiska regeringen med sig
            genom ökad tillväxt, ökad sysselsättning och minskad arbetslöshet.
          </note>
          <note>
            Sedan kom återställarna och skattehöjningarna.
          </note>
          <note>
            Skattehöjningarna hade utlovats bli 3,7 miljarder men har blivit
            80 miljarder. Det har påverkat läget. Det är framför allt skatten
            på arbete som ni har höjt, skatten på arbete för låg- och medelinkomsttagare.
            Det minskar möjligheterna till anställning, minskar möjligheterna
            till en god lönebildning, och därmed har vi fått dessa mycket
            negativa effekter i Sverige, med en rekordhög arbetslöshet. Er
            välfärdsstat är naturligtvis i fara genom att så många människor
            saknar ett riktigt jobb. De saknar en framtidstro i vårt land
            beroende på en felaktig politik.
          </note>
          <note>
            Vad innebär vårt sätt för välfärden? Den frågan fick jag av skatteministern.
            Vi visar det genom att vi har en helhetspolitik med sänkta skatter,
            där vi också växlar med transfereringar. Man kan sänka skatter
            och sänka de bidrag som föreligger. Men vi gör också socialt genomtänkta
            besparingar. Vi sparar inte på änkor, handikappade och föräldralösa
            barn. Det är typexempel på den helhetspolitik som vi moderater
            står för. Ett viktigt inslag är att vi vill att vanliga människor
            skall kunna leva på sin lön.
          </note>
          <note>
            Anf. 120 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Karl-Gösta Svenson var nöjd med utvecklingen 1991-1994.
            Det finns bara en enda orsak till att det fanns en gnutta ljus
            i det totala mörker som den borgerliga regeringsperioden var ekonomiskt.
            Det handlade om att ni misslyckades med att hålla den fasta kronkursen.
            Kronan föll dramatiskt. Det kallade
          </note>
          <note>
            Carl Bildt ett misslyckande. Det gav naturligtvis stimulans till
            exportindustrin. Ett kronfall på 30 % gav stimulans till exportindustrin.
            Den gick bra därefter. I
          </note>
          <note>
            övrigt var det ett totalt mörker.
          </note>
          <note>
            Den största orsaken till det var antagligen att man inte lyckades
            hålla i den ekonomiska politiken. Skattepolitiken fick segla i
            väg. Man brydde sig inte om de höjda räntorna, det räntekaos som
            rådde. Det dödade den inhemska sektorn. Det lade en våt filt över
            hela den inhemska sektorn.
          </note>
          <note>
            Karl-Gösta Svenson återkommer till att vi utlovade 3,7 miljarder
            kronor i skattehöjningar och att vi sedan har höjt mer än så.
            Sov Karl-Gösta Svenson under valrörelsen 1994? Missade Karl-Gösta
            Svenson socialdemokratins valmanifest, som totalt dominerade valrörelsen
            från augusti 1994 och fram till valet. Vi redovisade besparingar
            och skattehöjningar tydligast av alla partier. Moderaterna hade
            inget besparingsmanifest. Det var sköna skattesänkningar som singlade
            omkring och mycket litet av konkreta besparingsförslag. För oss
            handlade det t.ex. om karensdagen i föräldraförsäkringen, som
            vi fick ta mycket stryk för i debatter. Men det handlade också
            om höjda egenavgifter, värnskatt, återställd kapitalbeskattning.
            Det var skattehöjningar som vi var mycket tydliga med i valrörelsen.
            Kommer inte Karl-Gösta Svenson ihåg dem?
          </note>
          <note>
            Han var kanske inte med i valrörelsen 1994.
          </note>
          <note>
            Anf. 121 KARL-GÖSTA SVENSON (m)
          </note>
          <note>
            replik:
          </note>
          <note>
            Fru talman! Jag kommer mycket väl ihåg valrörelsen 1994. Jag
            kommer också mycket väl ihåg det brev som jag och flera andra
            fick av Ingvar Carlsson, där det klart och tydligt stod att de
            skattehöjningar som en ny socialdemokratisk regering räknade med
            var 3,7
          </note>
          <note>
            miljarder, som nu har blivit 80 miljarder. Det har påverkat den
            situation vi i dag befinner oss i.
          </note>
          <note>
            Det är egentligen märkligt att höra skatteministern. Ingenting
            sade han om framtiden, inte ett ord om de hundratusentals människor
            utanför det här huset som i dag är arbetslösa, inte ett ord om
            de familjer i låg- och medelinkomstklassen där många dels är drabbade
            av arbetslöshet, dels av de väldiga skattehöjningar som de har
            fått vidkännas. Samtidigt har de fått vidkännas besparingar och
            lever därmed i dag på marginalen. Inte ett ord säger skatteministern
            om förutsättningarna för dessa människor att få ett nytt jobb,
            ett riktigt jobb, ett varaktigt jobb.
          </note>
          <note>
            Vi talade här i riksdagen för ett år sedan om denna politik.
            Vi hade ett särskilt plenum den 12 juli om arbetslösheten, och
            ännu har ingenting hänt. Fortfarande stiger arbetslösheten. Förstår
            inte skatteministern sambandet mellan er politik, med de enorma
            skattehöjningarna, och lägre tillväxt, med skatt på arbete som
            leder till svårigheter för företagen att kunna anställa nya människor?
          </note>
          <note>
            Är det inte bättre att ha en likadan utveckling som i USA, där
            det inte finns reell arbetslöshet i dagsläget, där människor kan
            känna sig trygga för att de kan gå till ett jobb? I England och
            Nya Zeeland är det likaså.
          </note>
          <note>
            Där har man haft en ekonomisk utveckling och politik som har
            gett möjligheterna till nya, riktiga jobb.
          </note>
          <note>
            Anf. 122 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Som vanligt var det ingen beskrivning av det samhälle
            som har 40 % skattekvot och har sparat in 250 miljarder kronor.
          </note>
          <note>
            Sedan var det valrörelsen 1994. Om inte Karl-
          </note>
          <note>
            Gösta Svenson då sov, vilseför han människor medvetet när han
            påstår att vi inte klart och tydligt i valmanifesten under valrörelsen
            redovisade skattehöjningar.
          </note>
          <note>
            Vi bad dessutom om ett öppet mandat för att klara av att ta Sverige
            ut ur den massiva kris som vi då var i.
          </note>
          <note>
            Låt mig säga följande om arbetslösheten. Vi gör konkreta och
            stora insatser för att underlätta för småföretagen. Jag har redovisat
            dem från talarstolen. Vi satsar 4 miljarder i år och 8 miljarder
            nästa år på att stötta och stärka vården, omsorgen och utbildningen.
          </note>
          <note>
            Det är oerhört viktigt. Vi satsar 8 miljarder på kommunerna.
            Ni vill dra ned 8 miljarder på kommunerna.
          </note>
          <note>
            Det är, vad jag kan förstå, en differens på 16 miljarder. Hur
            många tiotusentals jobb kommer att försvinna i vården, omsorgen
            och utbildningen om Karl-
          </note>
          <note>
            Gösta Svenson får chansen? Det talar han tyst om.
          </note>
          <note>
            Låt mig beskriva litet grand vad era skatteförslag innebär konkret,
            fast då för utgifterna. Hälsa och sjukvård, social omsorg: Nedskärningar
            med 3,9
          </note>
          <note>
            miljarder. Ekonomisk trygghet vid sjukdom och handikapp: Nedskärningar
            med 8,9 miljarder. Ekonomisk trygghet för familjer med barn: Nedskärningar
            med
          </note>
          <note>
            1,2 miljarder. Studiestödet: Nedskärningar med 2,1
          </note>
          <note>
            miljarder. Kommunerna skall ha 8 miljarder mindre. I
          </note>
          <note>
            stället skall försvaret öka med 2,3 miljarder. Skatten på pensionssparandet
            skall sänkas med 0,8 miljarder.
          </note>
          <note>
            Värnskatten skall tas bort med 5,6 miljarder. Förmögenhetsskatten
            skall slopas med drygt 3 miljarder.
          </note>
          <note>
            Detta är moderat politik med tydlig effekt. Vi får väl försöka
            beskriva den så gott det går. Ni kommer inte att beskriva den
            andra sidan av skattepolitiken.
          </note>
          <note>
            Men jag lovar Karl-Gösta Svenson att vi kommer inte att ge oss
            i att faktiskt få en beskrivning av er vilket samhälle ni är på
            väg att driva Sverige in i.
          </note>
          <note type="speaker">
            Anf. 123 KARIN PILSÄTER (fp) replik:
          </note>
          <note>
            Fru talman! Jag förstår att om man känner sig pressad är det
            bättre att tala om det som har varit och om andras upplevda brister
            än vad man själv håller på med. Jag tror nog ändå, Thomas Östros,
            att det ordnar sig med blommor - som man säger i Norrland - bara
            käringen dör.
          </note>
          <note>
            Vi har litet olika roller inom politiken. Nu är det ni som sitter
            i regeringsställning och som är ansvariga och vi som sitter i
            opposition. Vår roll i opposition är inte bara att tala om när
            ni är duktiga utan också att tala om vad vi tycker är mindre bra
            och vad vi tycker man borde göra i stället. Naturligtvis är er
            roll att just lyfta fram hur duktiga ni är.
          </note>
          <note>
            Vi fick några exempel, t.ex. datorer hemma och självförvaltning.
            När vi förde fram förslag om att göra något åt det, talade man
            från majoritetens sida i höstas om att det minsann inte behövdes
            några förändringar.
          </note>
          <note>
            Men när ni hade tänkt vidare kom ni fram till att det kanske
            behövdes.
          </note>
          <note>
            Vart leder detta mig? Jo, nu säger vi att det verkar finnas ett
            växande problem för människor med en affärsidé att få ut en F-skattsedel.
            Jag hoppas att skatteministern kan lyssna litet bättre denna gång
            och ta till sig av problemet.
          </note>
          <note>
            Det finns andra problem för egenföretagare. T.ex.
          </note>
          <note>
            finns det den preliminära F-skatteberäkningen. Den gör att under
            perioden med inte så stora inkomster går det knappt att få ihop
            tillräckligt för att betala in skatten. Det blir ingenting över
            för egen del. För dem som gör avsättningar för expansionsmedel,
            räknas detta ändå in i inkomstunderlaget för privatekonomin vid
            beräkning av bostadsbidrag, vilket gör att det blir en ohållbar
            privatekonomisk situation.
          </note>
          <note>
            Detta är bara några exempel på attityd och bemötande som på sina
            sätt är bra, men på andra sätt är dåligt. Det gör att människor
            känner att det kanske inte är så stor idé att försöka och de känner
            inte att det som förväntas och uppmuntras är att ta tag i sin
            egen situation, att försöka tjäna pengar, betala skatt och på
            det sättet bidra till välfärden.
          </note>
          <note>
            Därför undrar jag om skatteministern denna gång kan tänka sig
            att lyssna på oss litet bättre?
          </note>
          <note>
            Anf. 124 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Jag ägnar en stor del av min tid till att diskutera
            och resonera med företagare.
          </note>
          <note>
            Jag tror att det är oerhört viktigt att gå igenom regler och
            lagar för att göra det så lätt som möjligt att starta egen verksamhet
            och växa som företagare. Det sker från min utgångspunkt med välfärdssamhället
            som grund. Jag vill inte nå en 40-procentig skattekvot.
          </note>
          <note>
            Jag vill ha ett starkt välfärdssamhälle.
          </note>
          <note>
            Men däri kan vi resonera om hur man gör på bästa sätt, givet
            att vi måste ta ut ganska höga skatter för att kunna ha en bra
            välfärd.
          </note>
          <note>
            F-skattsedeln är viktig. Den är ett körkort för företagaren,
            som underlättar hans eller hennes situation och som gör det lättare
            att bedriva verksamhet. Jag tittar noga på hur den typen av service
            används och hur Riksskatteverket och skattemyndigheterna gör.
          </note>
          <note>
            Låt oss titta på siffrorna. Problemet att inte få ut en F-skattsedel
            är inte så stort att det handlar om tusentals företag. Det är
            en ganska liten del det handlar om. Jag är beredd att titta på
            om det finns någonting i lagstiftningen som kan förändras för
            att underlätta.
          </note>
          <note>
            Vi skall sänka trappsteget för att bli egenföretagare. Vi skall
            göra det samtidigt som vi bedriver en bra fördelningspolitik och
            har ett starkt välfärdssamhälle.
          </note>
          <note>
            Det händer någonting nu bland företagare. Jag märkte det själv
            när jag besökte en klädaffär i Uppsala. Ägaren var ganska nöjd
            med att det har blivit en ökning av försäljningen av kläder. Jag
            tittade sedan på siffrorna. Det är 10 % totalt i landet. Han hade
            anställt ett par nya under våren. Han kände att det hade blivit
            en stabilare försäljning, och därför vågade han anställa. Han
            var optimistisk om framtiden. Det visar hur viktigt det är med
            den samlade ekonomiska politiken.
          </note>
          <note>
            Tack vare att vi har fått ordning på statsfinanserna, räntorna
            har fallit, människorna är inte rädda längre, så vågar de köpa
            nya skjortor.
          </note>
          <note>
            Men det är inte bara att sänka skatterna. Det gäller att hålla
            ihop den ekonomiska politiken.
          </note>
          <note type="speaker">
            Anf. 125 KARIN PILSÄTER (fp) replik:
          </note>
          <note>
            Fru talman! Jag är glad att jag har fått beskedet att skatteministern
            är beredd att se över frågan. Det handlar inte bara om dem som
            får ett konkret nej. Det handlar om det bemötande man får i processen.
            Det handlar om hur diskussionen går, förväntningar, vad folk läser
            för artiklar i tidningarna osv. Kort sagt:
          </note>
          <note>
            Vilket intryck som ges från statsmakternas sida, dvs.
          </note>
          <note>
            om man tycker att det är bra att människor startar företag eller
            utvecklar en affärsidé till något som kan växa och bli större.
          </note>
          <note>
            Kan Thomas Östros tänka sig att vara litet mer konkret när det
            gäller frågan om förmögenhetsbeskattningen och OTC-listan? Statsrådet
            sade att han skulle följa utvecklingen noga. När Anne Wibble frågade
            Erik Åsbrink tidigare fick hon inget svar. Jag vill ändå fråga
            om Thomas Östros kan tänka sig att garantera att man inte tänker
            lösa denna fråga genom att höja förmögenhetsskatten på onoterade
            aktier.
          </note>
          <note>
            Vi från Folkpartiets sida har tagit fram en rapport, ett förslag
            och ett startpaket under rubriken Lättare att bli sin egen. Det
            är en lång rad konkreta förslag om hur det kan bli lättare att
            bli egenföretagare. Jag skall med glädje överlämna dem till statsrådet
            Östros.
          </note>
          <note>
            Jag hoppas att han kan titta noga på dem och senare lägga fram
            förslag. Han får gärna kalla dem sina egna.
          </note>
          <note>
            Anf. 126 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Jag tackar Pilsäter för alla intressanta bidrag.
            Pilsäter kanske kan gå en kurs hos oss på
          </note>
          <note>
            Finansdepartementet i konsten att balansera en budget och konsten
            att sköta en bra makropolitik. Så kan vi ha utbyte av varandras
            klokskaper.
          </note>
          <note>
            Ibland saknar jag den linje som Folkpartiet drev under Bengt
            Westerberg. Det handlade då om att förena välfärdssamhället med
            företagande. I dag har
          </note>
          <note>
            Folkpartiet blivit alltmer av stödparti åt Moderaterna.
          </note>
          <note>
            Jag fick inget svar av Karin Pilsäter hur hon såg på de moderata
            ambitionerna i skattepolitiken. Det är trots allt så att ni är
            ett litet parti. Moderaterna är ett stort parti. De tar över skattepolitiken
            i en eventuell regering. Då är det bara att packa och rätta sig
            efter det.
          </note>
          <note>
            Det är sorgligt att Folkpartiet inte bättre kan försvara ett
            välfärdssamhälle, samtidigt som ni försvarar ett näringsliv.
          </note>
          <note>
            Det vänder för Sverige. Nybilsförsäljningen har gått upp med
            40 %. Sällanköpshandeln visar en uppgång med 10 %. Som jag sade
            tidigare ökar kläd- och skoförsäljningen. Det är det som på lång
            sikt är avgörande, dvs. att människor vågar efterfråga företagens
            produkter. Dit har vi kommit nu.
          </note>
          <note>
            Då kommer också det förenklingsarbete vi bedriver att kunna blomma
            ut i ett läge där det finns en efterfrågan. Vi ser över för att
            kunna förenkla skatteregler för enskilda näringsidkare.
          </note>
          <note>
            Jag tror - jag vet inte om Karin Pilsäter tror det -
          </note>
          <note>
            att vi går in i en situation där fler kommer att prova på att
            vara egenföretagare under en period i livet. Då är det viktigt
            att se till att det blir så enkelt som möjligt.
          </note>
          <note>
            Samtidigt skall en bra fördelningspolitik bedrivas. Det skall
            samtidigt vara så neutralt som möjligt mellan olika företagsformer.
            Det är oerhört viktigt att sänka ribban.
          </note>
          <note type="speaker">
            Anf. 127 ROY OTTOSSON (mp) replik:
          </note>
          <note>
            Fru talman! Jag vill ta upp frågan om skatteväxling med skatteministern.
            Vi hörde Centerns Kenneryd tala väldigt positivt om skatteväxling
            nyss här.
          </note>
          <note>
            Mina enkla frågor är: Tycker Östros att den beskrivningen och
            de synpunkterna på skatteväxling på miljön är bra? Är han själv
            beredd att stå för samma åsikter? Det är inte helt ointressant,
            eftersom regeringen ju har ett nära samarbete med Centern.
          </note>
          <note>
            I anslutning till detta vill jag också ta upp frågan om skattesubventioner,
            dvs. i första hand lägre miljöoch energiskatter för vissa företag.
            Den här typen av subventioner är ett internationellt fenomen.
            Det har gjort att det finns en internationell marknad, som man
            kan säga är dumpad. Den elintensiva industrin konkurrerar med
            andra elintensiva industrier i andra länder som i regel har motsvarande
            förmåner. Så är det i
          </note>
          <note>
            Tyskland, Italien, Spanien, Frankrike osv. Detta saboterar möjligheterna
            att bedriva en bra skattepolitik ur miljösynpunkt. Det vore därför
            intressant att få veta vad regeringen gör i det internationella
            sammanhanget. Vad gör man i EU och i världshandelsorganisationerna
            för att få något slags rätsida på de här frågorna så att man kan
            komma vidare och mer effektivt anpassa skattesystemet till att
            få en uthållig tillväxt och en bättre miljö?
          </note>
          <note>
            Anf. 128 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Frågan om skatteväxling tycker jag är en intressant
            och viktig fråga. Man skall vara på det klara med begränsningarna,
            men också med i vilken riktning man vill gå. Jag tror att skatteväxling
            kan vara en metod att förbättra och förstärka miljöpolitiken.
            Jag ser det inte som en metod att slå två flugor i en smäll -
            att klara arbetslösheten och miljöpolitiken med ett grepp. Det
            tror jag inte på.
          </note>
          <note>
            Skattebaserna är väldigt olika stora. Skatten på energi och miljö
            ger ungefär 60 miljarder till statskassan. Skatten på arbete ger
            10-11 gånger mer. En mycket stor höjning av energi- och miljöskatter
            skulle ge en mycket liten sänkning av inkomstskatten.
          </note>
          <note>
            Det handlar också om takten. Vi måste ge alla hushåll och företag
            möjlighet att ställa om, och inte höja i en sådan takt att de
            slås ut. Miljöpolitik är i sanning en global politik. Vi har ingenting
            vunnit om vi bara har petat ut ett företag på andra sidan gränsen
            till ett land med mindre krav.
          </note>
          <note>
            Därför är det viktigt att man t.ex. har nedsättningsregler för
            elintensiv industri. I en del av industrin finns inte så stora
            möjligheter att rationalisera bort elanvändningen. Den ingår som
            en del av produktionsprocessen. Att ha samma regler för den som
            för alla andra skulle slå ut den verksamheten. Den skulle i stället
            blomma upp någon annanstans i Europa, och det tror jag inte vore
            särskilt klokt - särskilt inte om man vill ha en folklig uppslutning
            kring att stimulera
          </note>
          <note>
            Sverige till att bli ett ekologiskt uthålligt samhälle.
          </note>
          <note>
            EU-perspektivet är mycket viktigt. Sverige driver väldigt starkt
            i EU att man skall anta det energiskattedirektiv som finns som
            förslag från kommissionen.
          </note>
          <note>
            Det skulle vara ett redskap för en gemensam omställning och en
            gemensam miniminivåhöjning. Man får inte allting på en gång, och
            det är klart att det blir en del undantag för en del länder. Men
            vi får ett redskap som vi kan använda på litet längre sikt. Vi
            får en gemensam energiskattestruktur, och vi kan gemensamt driva
            en bra miljöpolitik på det sättet.
          </note>
          <note type="speaker">
            Anf. 129 ROY OTTOSSON (mp) replik:
          </note>
          <note>
            Fru talman! De skattesubventioner till elintensiv industri som
            förekommer i en rad länder, och även andra typer av mer eller
            mindre dolda subventioner är brott mot frihandelsideerna och något
            som man borde betrakta som en avart i det internationella sammanhanget.
            Det borde finnas en strategi från regeringens sida om att verkligen
            få in detta i frihandelsdiskussionen. Det saboterar en bra frihandel
            att man på det här sättet går in i land efter land och subventionerar.
            Det leder till suboptimeringar och ökade kostnader. Kostnaderna
            handlar i det här fallet i hög grad om miljöförstöring och energislöseri.
            Detta är ett av de stora problem vi står inför.
          </note>
          <note>
            Det vore intressant att få veta vad regeringen tänker göra för
            att komma åt detta. Det handlar ju inte bara om att i EU-sammanhanget
            få något slags minimiskatter. Det är en mindre fråga i sammanhanget,
            även om den i och för sig kan vara intressant. Men det skulle
            i så fall innebära att regeringen går ifrån sitt tidigare ställningstagande
            att man inte skall ha gemensam skattepolitik inom EU - en intressant
            upplysning.
          </note>
          <note>
            Prisrelationerna är väldigt viktiga för hur företag och hushåll
            beter sig. Skattesystemets utformning påverkar prisrelationerna
            väldigt kraftigt. Vi har i dag väldigt höga skatter på arbete
            och tjänster och förhållandevis låga på energi och miljö, vilket
            bidrar till att det är billigt och lönsamt att förstöra miljö.
            Detta gör att det är svårt att förhindra miljöförstöringen, och
            bidrag och regler visar sig ofta få en mycket begränsad effekt.
            Man måste därför se skatteväxlingen som en grundläggande strukturell
            förändring för att få effekt i politiken på området.
          </note>
          <note>
            Anf. 130 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Jag ser det som en klok strategi att ge lättnader
            för elintensiv industri samtidigt som vi driver på omvandlingen
            av det svenska samhället mot att bli alltmer av ett ekologiskt
            uthålligt samhälle. Någon annan strategi tror jag inte är tänkbar.
            Vi kommer aldrig att få en folklig uppslutning kring att vi skall
            driva ut företag från Sverige som sedan uppstår på andra sidan
            gränsen för att man där har lägre krav.
          </note>
          <note>
            Det handlar om att gemensamt, också i EU - vi skall inte alls
            förringa det arbetet - få regler som gör att vi tillsammans kan
            höja ambitionsnivån.
          </note>
          <note>
            När det gäller en gemensam skattepolitik är jag absolut inte
            för majoritetsbeslut på skatteområdet i
          </note>
          <note>
            EU. Däremot skall vi ha ett intimt och nära samarbete med alla
            EU-länder - även på skatteområdet. Enhällighet skall vara beslutsprincipen.
            Men vi skall kunna resonera och diskutera för att få en gemensam
            bra grund att stå på. Det gäller miljöpolitiken och energiskatterna,
            och det gäller också kapitalskatterna.
          </note>
          <note>
            Annars kan vi stå inför en utveckling där totalt fri rörlighet
            på kapital, vilket i sig är bra, möter en vitt skild skattestruktur
            i Europa som gör att kapital söker sig dit där det inte beskattas
            alls. Det är klart att det behövs samarbete och gemensamma diskussioner.
            Det är en helt annan sak att säga att vi skall ha majoritetsbeslut
            när det gäller skatter. Det är en genuint nationell fråga. Ett
            bra samarbete är viktigt för Sverige.
          </note>
          <note type="speaker">
            Anf. 131 MICHAEL STJERNSTRÖM (kd)
          </note>
          <note>
            replik:
          </note>
          <note>
            Fru talman! Jag vill ställa några frågor till Thomas
          </note>
          <note>
            Östros.
          </note>
          <note>
            Den första rör sänkt skatt för låginkomsttagare.
          </note>
          <note>
            Hur ser skatteministern på sänkta egenavgifter som ett möjligt
            sätt att minska skatten för låginkomsttagare?
          </note>
          <note>
            Jag tycker att egenavgifterna är en skatt med en orimlig fördelningsprofil.
          </note>
          <note>
            Den andra frågan rör småföretagarna. Det finns ett behov hos
            många småföretagare att nyanställa. Men de vågar inte anställa.
            De vågar inte tro att reglerna kommer att förbli stabila. När
            de tänker på de personer de skall anställa och om dessa personer
            blir sjuka undrar de vad kostnaden skall bli. Varför lyssnar inte
            regeringen på småföretagarna? Varför håller regeringen människor
            kvar i arbetslöshet?
          </note>
          <note>
            Anf. 132 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Michael Stjernström frågade om sänkt skatt för låg-
            och medelinkomsttagare. Låt mig vara tydlig när det gäller regeringens
            prioriteringar.
          </note>
          <note>
            För det första skall Sverige ut ur det statsfinansiella kaotiska
            läge landet befann sig i för två år sedan.
          </note>
          <note>
            Vi har inte balans i de offentliga finanserna förrän
          </note>
          <note>
            1998. Det är viktigt, och det skall uppnås.
          </note>
          <note>
            För det andra vill regeringen återställa styrkan i kommuner och
            landsting när det gäller vården, omsorgen och utbildningen. Det
            gör vi nu genom att bidra med 4 miljarder 1997 och 8 miljarder
            1998.
          </note>
          <note>
            Detta är en oerhört stark prioritering för regeringen.
          </note>
          <note>
            För det tredje, om vi då skulle se att vi har ett överskott och
            att vi har lyckats amortera av på statsskulden, är regeringen
            inte främmande för att sänka skatter för låg- och medelinkomsttagare.
          </note>
          <note>
            Det är den här prioritetsordningen som gäller. Jag är rädd för
            att kd ansluter sig till en motsatt prioritetsordning - att man
            börjar med att sänka skatterna, sedan låter det bli stora underskott
            i statsfinanserna och använder det som ett bräckjärn för att minska
            den offentliga sektorn. Det skulle jag aldrig ställa upp på.
          </note>
          <note>
            Frågan om småföretagen och stabila spelregler tror jag är oerhört
            central. Småföretagen har fått utstå många förändringar under
            de här åren. Orsaken är naturligtvis den statsfinansiella kollapsen
            och allt det vi har varit tvungna att göra för att ta landet ut
            ur kaos. Tack vare samarbetet med Centerpartiet och samarbetet
            i skattefrågor med t.ex. Kenneryd finns det nu möjligheter att
            slå fast regler som gäller för en längre period.
          </note>
          <note>
            Sjuklöneperioden är förstås en fråga som diskuteras väldigt mycket
            bland småföretagare. Men de förstår ju också att det inte är möjligt
            att göra allting på en gång. Det finns statsfinansiella restriktioner
            - det har varit en del i saneringsprogrammet. Om mycket skulle
            man vilja säga: Det där skulle man vilja ha ogjort. Men det är
            en viktig del av saneringsprogrammet. Då måste något annat sparas
            in på, och det brukar inte kd vara särskilt villigt att bidra
            med.
          </note>
          <note type="speaker">
            Anf. 133 MICHAEL STJERNSTRÖM (kd)
          </note>
          <note>
            replik:
          </note>
          <note>
            Fru talman! Jag skall använda de sista sekunderna av min taletid
            till att svara på den fråga som jag fick av Östros beträffande
            intresse för en framtida ny regering.
          </note>
          <note>
            Jag är övertygad om att en framtida ickesocialistisk regering
            kommer att ha sitt kraftcentrum runt mittenpartiernas politik.
            Att vi redan i oppositionsställning är överens om hur resurserna
            skall skapas är faktiskt mer än man kan säga om partierna på vänsterkanten.
          </note>
          <note>
            Anf. 134 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Om det innebär att ni tar avstånd från detta och
            är beredda att säga att ni inte kommer att samarbeta om en moderat
            skattepolitik och en moderat välfärdsavvecklingspolitik, är det
            ett oerhört glädjande besked. Ni är välkomna till de partier som
            strävar efter att bevara den svenska modellen och välfärdssamhället.
            Vi strävar efter att åter bygga upp det privata näringslivet till
            den styrka som det hade innan den borgerliga regeringen drev ned
            Sverige i depressionen. Ni är välkomna till det arbetet.
          </note>
          <note type="speaker">
            Anf. 135 PER ROSENGREN (v) replik:
          </note>
          <note>
            Fru talman! Jag skall försöka ställa tre frågor som inte är av
            polemisk art utan snarare av upplysningskaraktär.
          </note>
          <note>
            Hur långt har ni kommit med översynen av fastighetsskatten och
            varthän lutar det?
          </note>
          <note>
            Kan ni tänka er att ompröva beslutet om borttagandet av arbetsgivarens
            medverkan vid betalande av kvarskatt om det visar sig att det
            får negativa konsekvenser?
          </note>
          <note>
            Ni har hittills inriktat lättnaderna för småföretagare på aktiebolagen.
            Ni har finansierat en del av det genom att sänka avsättningarna
            till periodiseringsfonder från 25 % till 20 %. Innebär den förenkling
            som ni jobbar med nu att ni också kommer att rikta in vissa skattesänkningar
            på enskilda firmor och handelsbolag så att de kommer i åtnjutande
            av ungefär lika stora skattesänkningar som aktiebolagen har gjort?
          </note>
          <note>
            Anf. 136 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Per Rosengren frågade om fastighetsskatten. Låt mig
            först påminna Rosengren om vad vi har gjort.
          </note>
          <note>
            Vi införde lättnadsregler som gjorde att de som fick den allra
            högsta höjningen inte drabbades av det på en gång utan fasas in
            över ett antal år. Vi har satt stopp för den årliga omräkningen,
            därför att det finns signaler om att omräkningen av fastighetstaxeringen
            inte fungerar perfekt. Vi har tillsatt en utredare som ser över
            just fastighetstaxeringen för att se om vi använder de rätta metoderna
            i dag för att fånga marknadsvärdet.
          </note>
          <note>
            Internt inom Regeringskansliet ser vi också över de modeller
            som finns med i debatten, inte minst här i riksdagen. De kallas
            för Californiamodellen och allt möjligt. Jag tror att det finns
            en brist i kunskapen om hur dessa modeller verkligen slår. Därför
            har vi bestämt oss för att titta över dem så bra det går. Jag
            är rädd för att en del av de här modellerna ger fördelningspolitiska
            konsekvenser som inte är särskilt lockande för stora delar av
            Sveriges befolkning.
          </note>
          <note>
            Att t.ex. ha en fastighetsskatt som grundar sig på ett taxeringsvärde
            på det inköpspris man en gång hade skulle göra att expanderande
            orter, framstegsorter, får en ganska låg fastighetsskatt, medan
            orter där det går bakåt och priserna faller får en hög fastighetsskatt.
          </note>
          <note>
            Skulle man ha samma fastighetsskatt per kvadratmeter skulle vi
            få se en dramatiskt höjd fastighetsskatt i Pajala eller Surahammar
            och en dramatiskt sänkt fastighetsskatt i Danderyd och Lidingö.
          </note>
          <note>
            Det finns anledning att gå igenom de här förslagen till modeller
            mycket noggrant så att vi får tydliga exempel på hur det slår
            fördelningspolitiskt.
          </note>
          <note>
            Kan Per Rosengren ställa den sista frågan en gång till. Jag tror
            att jag missade själva innebörden i frågan. Och min taletid är
            dessutom slut nu - så det passar bra.
          </note>
          <note type="speaker">
            Anf. 137 PER ROSENGREN (v) replik:
          </note>
          <note>
            Fru talman! Jag ställde faktiskt tre frågor.
          </note>
          <note>
            Kan ni tänka er att ompröva beslutet om borttagandet av arbetsgivarens
            medverkan vid betalandet av kvarskatt om det visar sig få negativa
            konsekvenser?
          </note>
          <note>
            Sedan fick jag faktiskt inte svar på den första frågan. Skatteministern
            svarade väldigt länge, men inte på frågan. Jag frågade: Hur långt
            har ni kommit med översynen? När kan vi vänta oss något resultat?
            Jag förstår att det kan finnas argument för och emot de olika
            modellerna. Det är ju därför ni undersöker dem.
          </note>
          <note>
            Så långt är vi eniga. Men ungefär när i tiden ligger ett besked?
          </note>
          <note>
            Sedan var det den sista frågan. Ni håller på med en översyn av
            lättnadsreglerna för enskilda firmor, handelsbolag osv. Hittills
            har ni genomfört skattelättnader för aktiebolag. Det har ni delfinansierat
            genom en sänkning av utrymmet för avsättning till periodiseringsfonder.
            Detta har inte kommit enskilda firmor och handelsbolag till godo
            på något sätt. De har bara fått vara med och finansiera. Min fråga
            är: Ingår det i översynen av lättnadsreglerna också en översyn
            av beskattningen av enskilda firmor och handelsbolag så att de
            också kan få vissa skattesänkningar?
          </note>
          <note>
            Anf. 138 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! En översyn av reglerna för enskilda näringsidkare
            och handelsbolag strävar inte efter en skattesänkning i sig. Den
            strävar efter en förenkling.
          </note>
          <note>
            Skattesänkningar annonseras inte ut förrän det finns ett utrymme
            för det. Då skall det vägas mot andra typer av åtgärder. Det är
            förenklingsarbete som detta gäller.
          </note>
          <note>
            Skattekontot och borttagandet av arbetsgivarens medverkan vid
            betalning av kvarskatt är ett exempel på hur vi förenklar vardagen
            för de små företagen.
          </note>
          <note>
            Det är en arbetsuppgift som försvinner från företagaren. På det
            viset blir vardagen litet enklare och man kan ägna litet mer tid
            åt det som är viktigt - att vidareutveckla sitt företag och vara
            en god entreprenör.
          </note>
          <note>
            Jag kan inte ge något datum i dag när det gäller översynen av
            fastighetsskatten. Men arbetet pågår för fullt.
          </note>
          <note type="speaker">
            Anf. 139 STEN ANDERSSON (m):
          </note>
          <note>
            Fru talman! Jag tänker säga några ord om reservation 143. Jag
            kommer inte att yrka bifall till den, eftersom mitt parti har
            en ordning om hur man yrkar bifall och begär votering, och den
            tänker jag följa.
          </note>
          <note>
            Fru talman! I dag firar jag ett fyrtioårsjubileum.
          </note>
          <note>
            Det är i och för sig ingenting att vara stolt över. Det markerar
            att jag har rökt sedan 40 år tillbaka. Jag inser, precis som alla
            andra, att bland det mest negativa man kan göra är att konsumera
            cigaretter. Men jag noterar med sorg eller glädje att det är två
            miljoner svenskar som är behäftade med samma negativa egenskap.
            Jag tänker inte ta någon debatt om plus- eller minuskontot vad
            gäller statens kostnader för och intäkter från rökningen om jag
            inte blir provocerad.
          </note>
          <note>
            Den 1 januari i fjol höjdes tobaksskatten. Åtta månader senare
            kommer man att höja samma skatt igen. Det innebär att ett paket
            cigaretter kommer att kosta 44 kr i Sverige. Det är det högsta
            priset inom
          </note>
          <note>
            EU. Det är dyrare i Norge, men Norge tillhör faktiskt inte EU.
          </note>
          <note>
            Man motiverar förslaget med att man vill ha in 1,7
          </note>
          <note>
            miljarder. Det visar sig i dag att den höjning som gjordes i
            januari inte har inneburit att man har fått in de skatter man
            trodde att man skulle få, utan det är ett präktigt underskott
            där. Jag skulle vilja fråga vad det är som indikerar att just
            skattehöjningen den 1 augusti
          </note>
          <note>
            1997 skulle ge dessa 1,7 miljarder, när den tidigare höjningen
            inte har gett den effekt som man förväntade.
          </note>
          <note>
            Fru talman! Ett annat motiv är EU-anpassning. Då kan man som
            väljare fråga sig vad EU-anpassning innebär. Jag tror nog att
            en majoritet av svenska folket anser att en EU-anpassning av priserna
            på t.ex.
          </note>
          <note>
            cigaretter innebär att man anpassar priserna till det prisläge
            som gäller för alla andra länder i Europa.
          </note>
          <note>
            Men det gör det inte. Efter den skattehöjning som riksdagen kommer
            att besluta om i natt kommer vi att få det högsta cigarettpriset
            i Europa.
          </note>
          <note>
            Problemet i det här fallet är att konsumtionen visserligen på
            något sätt kanske kommer att minska, men inte i den omfattning
            man har trott. Det här innebär bara att man ger näring till kriminell
            verksamhet.
          </note>
          <note>
            Smugglingen kommer att öka. Seriösa tobakshandlare kommer att
            förlora i omsättning. Den svenska cigarettfabrikant som finns
            i Sverige riskerar att förlora stora marknadsandelar.
          </note>
          <note>
            Vi har sett, fru talman, att EU, som mest är positivt för Sverige,
            samtidigt innebär mindre kontroll. Vi kan notera att ett antal
            företag, som tidigare inte kunde etablera sig, i dag hävdar att
            man bedriver handel.
          </note>
          <note>
            Man transporterar cigaretter genom Sverige för att exportera
            dem till ett land utanför Sverige. Den företagsamheten förekom
            inte tidigare. I dag förekommer den, och det finns ingen kontroll.
            Allt pekar på att en stor del av de cigaretter för vilka Sverige
            bara skulle vara ett transitland omsätts och säljs här.
          </note>
          <note>
            Man kan säga att det här är brottsligt, att det är kriminellt.
            Ja, det är kriminellt, och det är brottsligt.
          </note>
          <note>
            Men vi skall ha klart för oss att tullen och polisen inte har
            resurser i dag för att kontrollera detta. Vi vet om att de båda
            nämnda myndigheterna har problem med prioriteringar. Jag förstår
            om man inte prioriterar att jaga människor med ett två eller tio
            cigarettpaket utöver det som är lagligt.
          </note>
          <note>
            En annan sak som borde vara ett bekymmer är att man tack vare
            det här beslutet kan befara att en del pengar i onödan kommer
            att hamna i andra länder.
          </note>
          <note>
            För ett antal år sedan var det attraktivt för t.ex. en skåning
            att åka till Danmark och göra vissa inköp. I
          </note>
          <note>
            takt med att värdet på den svenska kronan sjönk och värdet på
            den danska steg blev den aktiviteten mindre intressant. I dag
            kan vi dock se, baserat på vissa händelser, att Danmark blir mer
            intressant som inköpsland.
          </note>
          <note>
            Om detta nu blir av som skall inträffa från den 1
          </note>
          <note>
            augusti i år, att man kan tjäna 10-15 kronor på att köpa ett
            paket cigaretter i Danmark, är risken stor att man väljer Danmark
            som inköpsställe, och då går de pengarna Sverige förbi.
          </note>
          <note>
            Det mest praktfulla exemplet, om man nu skall tala om praktfulla
            exempel, är dock en jämförelse mellan Sverige och Polen. I dag
            har vi från södra
          </note>
          <note>
            Sverige ett flertal färjeförbindelser med Polen. De här rederierna
            erbjuder ett weekend-paket. I det ingår två nätter i hytt och
            två frukostar, och det kostar 450 kr.
          </note>
          <note>
            Den som fortfarande vill röka och som vill fortsätta att betala
            vad det kostar, kan åka på den här resan i princip gratis. Det
            pris man betalar för en limpa cigaretter i Polen motsvarar vad
            den här resan kostar. Jag tror inte, fru talman, att det är höjden
            av smartness.
          </note>
          <note>
            Fru talman! Vi har i dag i Sverige säkert Europas dyraste bensin.
            Vi har kanske Europas högsta kostnader för vin, öl och annan alkohol.
            Häromdagen sade man i ett TV-program att vi kanske har de högsta
            hyrorna i Europa. Vi har en arbetslöshet som i alla fall i jämförelse
            med den vi hade i Sverige för ett antal år sedan är unik. Och
            vi har faktiskt inte längre något socialt skydd som vi kan skryta
            över.
          </note>
          <note>
            Fru talman! Min fråga blir: Vad är det för poäng att gå efter
            kartan, när kartan inte längre överensstämmer med verkligheten?
            Jag tror att det är viktigt för Sverige som nation, för vår ekonomi,
            att vi försöker anpassa oss till den verklighet som faktiskt finns
            i alla andra länder i Europa. Gör vi inte det riskerar vi att
            det som vi i dag kallar för kris kommer att aktualiseras inom
            en inte alltför lång tid.
          </note>
          <note type="speaker">
            Anf. 140 PER UNCKEL (m):
          </note>
          <note>
            Fru talman! En lång dags debatt är på väg mot natt. I fråga om
            jobben och kampen för dessa började natten för Sverige tyvärr
            för länge sedan. De flesta minns säkert hur socialdemokratin när
            det begav sig vid det senaste valet lovade svenska folket att
            det som definierades som den öppna arbetslösheten på ett år skulle
            pressas ned till 5 %.
          </note>
          <note>
            Naturligtvis sades det inte ett ord om att detta skulle ske på
            något annat sätt än att den totala arbetslösheten skulle följa
            med nedåt i samma takt.
          </note>
          <note>
            Nu tre år senare framträder ett dystert facit av dessa vallöften
            och den socialdemokratiska politiken i riktigt tydlig dager. Det
            står illa till med jobben i
          </note>
          <note>
            Sverige. Det står illa till med alla de människor som förvägras
            möjligheten att få utlopp för sina ambitioner och sin kreativitet.
            Det står illa till med det som dessa människor skulle kunna bidra
            med, och också med landets samlade ekonomiska styrka. Det står
            illa till med den sociala stabilitet som kräver att människor
            har möjlighet att finna en egen konstruktiv försörjning. Socialdemokraterna
            bär på en mycket tung ekonomisk och social ryggsäck.
          </note>
          <note>
            Låt mig, fru talman, i den här debatten utgå från tre uppsättningar
            siffror. De är inte många, men de är tydliga nog att för att illustrera
            den utsatthet som
          </note>
          <note>
            Sverige för närvarande befinner sig i.
          </note>
          <note>
            De två första uppsättningarna hämtar jag från den
          </note>
          <note>
            SCB-undersökning som publicerades bara för några dagar sedan.
            Den första uppsättningen uppgifter säger, dystert men tydligt,
            att varje månad under detta år har inneburit ett rekord i arbetslöshet
            jämfört med motsvarande månad i historisk tid. Tre år efter det
            att socialdemokratin lovade att pressa ned den öppna arbetslösheten
            till under 5 % slår alltså Sverige månad för månad rekord i arbetslöshet.
          </note>
          <note>
            Om jag också skulle skicka med en liten stickfråga i detta sammanhang
            till Centerpartiet skulle den lyda:
          </note>
          <note>
            Föresvävar det inte någon gång er centerpartister, som under
            de senaste åren gjort det till en huvudfråga att bli ense med
            socialdemokratin, att det är något i denna politik som inte fungerar?
          </note>
          <note>
            Den andra uppsättningen siffror är på sitt sätt ännu tydligare.
            Det är de siffror - återigen enligt samma
          </note>
          <note>
            SCB-undersökning - som säger, inte hur hög arbetslösheten är,
            men hur många arbetstillfällen Sverige har tappat under de senaste
            åren. Det dystra facit i detta hänseende är att Sverige under
            de senaste två åren tappat litet drygt 50 000 jobb om året.
          </note>
          <note>
            Jag hör redan repliken från socialdemokraterna, nämligen att
            det var efter de eländiga borgerliga åren.
          </note>
          <note>
            Låt mig påminna om att de 50 000 jobb om året som har tappats
            de senaste 24 månaderna följde efter en period när jobben faktiskt
            blev fler. 1994 var Sverige på väg upp. Då skapades det arbeten
            som kunde sätta människor i jobb och ge Sverige nytt välstånd.
            Sedan bröts kurvan. Ett av de år som sedan följde har av statsministern
            fått namnet Det förlorade året.
          </note>
          <note>
            Drygt 50 000 jobb om året har alltså försvunnit de senaste 24
            månaderna.
          </note>
          <note>
            Den tredje uppsättningen siffror vänder blicken framåt, från
            detta dystra facit, för att försöka skapa oss någon föreställning
            om vad vi har att vänta oss under åren framöver. Det visar sig
            då att fram till år
          </note>
          <note>
            2000 - som regeringen själv säger är det år mot vilket dess nuvarande
            insatser skall mätas - skall den samlade arbetslösheten pressas
            ned med hela 0,8 %. I dag är den drygt 14 %, och i morgon, dvs.
            år 2000, är den litet drygt 13 %. Man skiftar visserligen de konton
            på vilka arbetslösheten bokförs. Människor kallas någonting annat
            år 2000 än de kallades år 1995 eller
          </note>
          <note>
            1996. Men arbetslösa är de likväl, förvägrade möjligheten att
            ge sin produktiva insats till samhället och till sin egen personliga
            försörjning.
          </note>
          <note>
            Detta är riktigt illa. Att det är illa historiskt må vara, om
            det fanns något litet ljus i änden på tunneln, men trots den s.k.
            högkonjunktur som inte minst finansministern här tidigare i debatten
            har skrutit om blir det inga nya arbeten för människor att utnyttja
            för sin personliga utveckling och egen försörjning.
          </note>
          <note>
            Tydligare än så kan haveriet i en ekonomisk strategi inte gärna
            illustreras. Vad hjälper det om man hävdar att man har sanerat
            samhällsekonomin med
          </note>
          <note>
            80-90 miljarder kronor i skattehöjningar, om man har gjort det
            till priset av att hundratusentals människor förvägras möjligheten
            till ett ordentligt, hederligt arbete?
          </note>
          <note>
            Det Socialdemokraterna nu försöker gottskriva sig kommer i själva
            verket att visa sig vara en ekonomisk och social bumerang för
            det svenska samhället, en bumerang som Socialdemokraterna och
            - som jag antydde förut med tillägget "tyvärr" - och Centerpartiet
            bär ansvaret för.
          </note>
          <note>
            Det finns, fru talman, två grundläggande problem i vilkas orsaker
            man kan söka svaren på det som Sverige i dag brottas med. Det
            första problemet diskuterades åtskilligt i den debatt som föregick
            denna, nämligen att arbete i Sverige kostar för mycket. Men det
            beror, nota bene, inte på att lönerna i Sverige är för höga -
            det är inte där problemet ligger. Tvärtom ligger lönerna i Sverige
            i internationell jämförelse inte alls märkvärdigt högt för många
            yrkeskategorier.
          </note>
          <note>
            Problemet är att kommuner, landsting och stat utöver lönerna
            dessutom lägger på sina anspråk, på en nivå som däremot ligger
            i den absoluta världstoppen. Tillsammantaget blir arbetet därmed
            för dyrt. Det blir det framför allt för de människor som har de
            allra största svårigheterna att bära denna höga kostnad. Det är
            inte de mest högkvalificerade som slås ut från den svenska arbetsmarknaden,
            utan det är de som har den minsta förmågan att bära kostnader
            av det slag som riksdag, landsting och kommunfullmäktige anser
            att det är moraliskt försvarbart att lägga på dem.
          </note>
          <note>
            Jag har vid flera tillfällen tidigare i riksdagen frågat vari
            moralen ligger att man strax innan man slås ut från arbetsmarknaden,
            ut i bidrag, anses kapabel att bidra med mer än 60 % i skatt av
            den samlade lönekostnaden. Vari ligger moralen att människor med
            så låg betalningsförmåga skall anses behöva betala så mycket?
            Det verkliga priset för denna moral är dessutom att de inte får
            behålla det jobb som de annars skulle ha kunnat glädjas åt och
            som samhället skulle ha haft nytta av att de utfört.
          </note>
          <note>
            Det andra problemet är att arbetet är för svårt att organisera.
            Låt mig klargöra att detta inte har någonting att göra med en
            diskussion om vad som möjligen en gång skulle kunna tänkas vara
            en rimlig ordning när det gäller arbetets organisation och förhållandena
            på arbetsmarknaden.
          </note>
          <note>
            Vad jag vill fråga är om det är rimligt att anta att regler och
            förhållanden som introducerades på arbetsmarknaden under ett ekonomiskt,
            socialt och strukturellt skede skall anses automatiskt vara giltiga
            när dessa villkor förändras och omvärlden utsätter
          </note>
          <note>
            Sverige för nya utmaningar. Mitt svar är att de som i nostalgi
            drömmer sig tillbaka till segrar som en gång vunnits gör klokt
            i att betänka att nostalgin i dag är en huvudorsak till att så
            många människor förvägras sin rättmätiga plats på arbetsmarknaden.
          </note>
          <note>
            Bankekonomen, och åtminstone tidigare socialdemokraten, Klas
            Eklund skrev vid ett tillfälle i den socialdemokratiska idétidskriften
            Tiden om hur vi i
          </note>
          <note>
            Sverige tenderade att underskatta kraften i den omvandling av
            arbetsmarknader och ekonomi som ligger i globaliseringen, att
            vi hade en tendens att underskatta kraften i den konkurrens Sverige
            utsätts för från länder som vi tidigare knappt vant oss att stava
            till.
          </note>
          <note>
            Jag tror att Klas Eklund hade alldeles rätt. Vi tenderar att
            underskatta kraften i de nya villkoren och därmed underskatta
            behovet av vår egen förändring.
          </note>
          <note>
            Vad jag nu talar om har ingenting att göra med det som man brukar
            få höra som motanklagelse, nämligen att moderater och andra som
            talar slikt språk skulle vilja göra människor utsatta på arbetsmarknaden.
            Vad vi talar för är en förändring som gör att de över huvud taget
            får en chans att finna en plats på den arbetsmarknad som de i
            dag stängs ute från. Den värsta otrygghet en människa kan drabbas
            av är otryggheten av att förlora sitt arbete. Uppåt en miljon
            människor har drabbats av detta i dag.
          </note>
          <note>
            För några dagar sedan avslutades den socialdemokratiska europeiska
            kongressen i Malmö. Några av oss som hade möjlighet att åtminstone
            på TV följa de två s.k. huvudanförandena fick oss en liten tankeställare
            om vad som händer i den socialdemokratiska europeiska idévärlden,
            mellan traditionalisten Jospin i
          </note>
          <note>
            Frankrike och den som tvivelsutan är på väg att nydana åtminstone
            sitt parti, nämligen Tony Blair i England.
          </note>
          <note>
            Det intressanta med Tony Blair - om jag för stunden ber att få
            lägga premiärminister Jospin till de ideologiska handlingarna
            - är att han gick till val på ett uttryckligt löfte om att behålla
            de föränderliga lagar som tidigare av konservativa regeringar
            hade introducerats i Storbritannien. Uttryckligen skulle denna
            arbetsmarknadspolitik, som av svenska socialdemokrater utmålas
            som asocial, föras vidare i ett nytt laboursamhälle. Det är inte
            nog med det, utan som villkor för att skriva på ett sysselsättningskapitel
            i den europeiska unionens nya fördrag uttalade sig Tony
          </note>
          <note>
            Blair dessutom för att det så förhatliga uttrycket flexiblare
            arbetsmarknad skulle skrivas in i fördraget.
          </note>
          <note>
            Min fråga till dagens socialdemokrater är var det är som Blair
            egentligen har fel. Det kan rimligtvis inte vara så att man både
            kan företräda den socialdemokratiska Jospinliknande uppfattningen
            i Sverige och kan hävda att Tony Blair också har rätt. Alla som
            kunde och ville se skillnaden mellan Jospinfolket i
          </note>
          <note>
            Europa, som Göran Persson och andra, och Tony
          </note>
          <note>
            Blair på den socialdemokratiska europeiska kongressen hörde och
            såg det med stor tydlighet.
          </note>
          <note>
            Jag skulle därför, fru talman, gärna vilja ha besked om vad som
            är problemet i den Blairska uppfattningen, vad han gör för fel,
            vad det ty åtföljande är som socialdemokraterna inte kan acceptera
            och vad som är skälen till detta.
          </note>
          <note>
            Sanningen är ju den att den politik som han nu ärver har pressat
            ned arbetslösheten i Storbritannien från 10-12 %, dvs. numera
            normala svenska nivåer, ned till 5-6 %. Så vilket är egentligen
            problemet med
          </note>
          <note>
            Tony Blair, och vad är det som socialdemokraterna under inga
            omständigheter kan acceptera i dennes politik?
          </note>
          <note>
            Det finns också ett alternativt svar, fru talman, som skulle
            glädja mig mycket, och det svaret skulle vara att Tony Blair faktiskt
            har rätt. I så fall skulle en ny allians kunna knytas mellan alla
            - oavsett partifärg
          </note>
          <note>
            - som vill få en förnyelse av Sverige. De kan räcka varandra
            handen och säga: Det må vara en sak hur det har varit i det förgångna.
            En annan sak är vad vi gemensamt kan göra för att sätta Sverige
            i arbete.
          </note>
          <note>
            Vi moderater har i denna debatt presenterat vårt program. Det
            är inte ett program styckevis och delt, utan det är ett program
            i en helhet som säger: Vi måste skapa förutsättningar för människor
            att bli anställda. Vi måste skapa förutsättningar för företag
            att bildas. Vi måste skapa förutsättningar för den svenska arbetsmarknaden
            att arbeta i god och fruktbar konkurrens med den nya omvärlden.
            Vi måste skapa förutsättningar för människor att få den kunskap
            det nya samhället kräver.
          </note>
          <note>
            Men vi kan inte bara göra något enstaka av allt detta. Vi kan
            inte bara sänka skatten och behålla arbetsmarknaden som den är.
            Vi kan inte bara reformera arbetsmarknaden och behålla skatten
            som den är.
          </note>
          <note>
            Vi kan inte bara utbilda människor till en arbetsmarknad som
            i alla fall inte kommer att anställa dem när utbildningen är färdig.
          </note>
          <note>
            Så låt oss se: Finns det i den här debatten förutsättningar för
            förnyelse och nytänkande, eller skall den också visa att socialdemokratin
            framför allt går
          </note>
          <note>
            Jospins väg och vänder den nya europeiska traditionen ryggen?
          </note>
          <note type="speaker">
            Anf. 141 SIRI DANNAEUS (fp):
          </note>
          <note>
            Fru talman! För tre år sedan lovade socialdemokraterna här i
            kammaren att arbetslösheten snabbt skulle sjunka. Ja, redan 1995
            skulle den vara under
          </note>
          <note>
            5 %. Men vad har hänt? Jo, efter två och ett halvt års socialdemokratiskt
            styre har arbetslösheten ökat och sysselsättningen minskat, trots
            att vi har en ganska hygglig konjunktur. På arbetsmarknaden råder
            stiltje.
          </note>
          <note>
            Naturligtvis är detta ett stort misslyckande. Visst förstår man
            att tanken och viljan finns, men arbetsmarknadsministern kämpar
            hjälplöst mot de enorma väderkvarnsvingarna.
          </note>
          <note>
            Den grundläggande felsynen hos socialdemokratin, livligt påhejad
            av fackföreningsrörelsen, är att dels ge så stor trygghet som
            möjligt åt dem som redan har ett arbete, dels att satsa på åtgärder
            åt dem som blir arbetslösa. I praktiken skapar den politiken svårigheter
            för redan arbetslösa att komma in på arbetsmarknaden, samtidigt
            som minskade skatteintäkter gör att jobb i den "säkra" offentliga
            sektorn hotas.
          </note>
          <note>
            Allt färre vågar överge sin anställning för att pröva något nytt,
            av rädsla att hamna längst ned på anställningslistan. Alltför
            få småföretagare vågar nyanställa.
          </note>
          <note>
            De två stora stötestenar som alla företagare alltid för fram
            är den långa sjuklöneperioden, som måste bort, och en modern arbetsrättslag,
            som måste in.
          </note>
          <note>
            Häromdagen fick jag från AMS ett pressmeddelande med ett ganska
            hoppfullt budskap på första sidan, där det hette: "Färre arbetslösa
            än förra året."
          </note>
          <note>
            Nu har det äntligen vänt, tänker man då. Vad hittar man då när
            man fortsätter att läsa? Jo, antalet sökande utan arbete var 471
            000 i maj 1996 och 488 000 i maj
          </note>
          <note>
            1997, alltså 17 000 fler. Antalet långtidssökande hade ökat med
            19,3 %, från 113 000 till 135 000. Då måste man fråga sig: Hur
            för en seriös statlig styrelse statistik? Vad säger ansvariga
            politiker om detta? Försöker styrelsen föra läsarna bakom ljuset,
            och i så fall av vilken anledning?
          </note>
          <note>
            Fru talman! Vi som fortfarande tror att arbetslösheten går att
            bekämpa hoppas att regeringen någon gång skall angripa kärnfrågan,
            att underlätta för företag så att nya jobb skapas. Regeringens
            lösning i vårpropositionen är helt annorlunda. De arbetslösa skall
            bort från arbetsmarknaden. Massiva åtgärder sätts in för att pressa
            tillbaka utbudet av arbetskraft, hundratusentals människor skall
            in i extraordinära utbildningsåtgärder, förtidspensioneras eller
            erbjudas att lämna jobbet. Vi tror att det här är en mycket farlig
            väg att gå, då folk lätt kan få uppfattningen att jobben har tagit
            slut. Det ljusnar inte för Sverige för att grannen som är arbetslös
            förtidspensioneras. Risken är mycket stor att en känsla av hopplöshet
            sprider sig till alltfler.
          </note>
          <note>
            Fru talman! Att ha ett arbete är en förutsättning för att kunna
            leva ett anständigt och självständigt liv.
          </note>
          <note>
            Genom att arbeta har den enskilda människan möjligheter att försörja
            sig själv, skapa och påverka sitt eget liv. Men ett arbete medverkar
            också till en gemenskap, att kunna få vara med och ta ansvar för
            vår gemensamma välfärd. Sveriges allvarligaste problem är just
            bristen på arbetstillfällen - vi jobbar som nation inte för mycket
            utan för litet.
          </note>
          <note>
            Regeringen har bristande insikt om att det är en näringsvänlig
            politik som skulle ge en sysselsättningsökning. Sysselsättningen
            har i stället det senaste året minskat med 66 000 personer. Det
            är därför förvånande att regeringen inte inser att jobb skapas
            genom företagande. Vi har för få småföretagare, och de
          </note>
          <note>
            400 000 som finns drar sig numera för att anställa. Vi i Folkpartiet
            anser att det är en nödvändighet att bl.a.
          </note>
          <note>
            sänka skadliga skatter för företagen.
          </note>
          <note>
            Fru talman! Folkpartiet avvisar alla defensiva förslag som syftar
            till att minska utbudet av arbetskraft, vare sig det rör sig om
            omotiverad arbetstidsförkortning, förtidspensionering eller resursarbeten.
            Förslaget om förtidspensionering ger en felaktig signal, som riskerar
            att påverka arbetsgivares attityd till äldre anställda negativt.
            Resursarbete eller den s.k. Kalmarmodellen ger undanträngningseffekter
            och får den enskilde att tro att han eller hon har ett reguljärt
            arbete.
          </note>
          <note>
            Fru talman! Vår uppfattning är att volymen av de arbetsmarknadspolitiska
            åtgärderna bör minska. Hittills har politiken präglats av att
            så många av de arbetslösa som möjligt skall omfattas av åtgärder.
            Det har däremot varit ett litet intresse för att se om åtgärden
            verkligen leder till ett riktigt arbete.
          </note>
          <note>
            En nyligen presenterad undersökning gjord av
          </note>
          <note>
            Näringslivets ekonomifakta visar att AMS-insatser har mycket
            liten effekt, om ens någon, på chansen att få ett arbete. 14,4
            % av arbetslösa januari 1996 som hade deltagit i åtgärder hade
            fått jobb ett år senare.
          </note>
          <note>
            14,8 % av arbetslösa som inte deltagit i åtgärder hade också
            fått jobb ett år senare. Alltså fanns det ingen betydande skillnad.
          </note>
          <note>
            Vi anser därför att det vore bättre att använda en del av medlen
            för att sänka arbetsgivaravgifterna, så att fler jobb kan komma
            till. Vi tycker däremot att det är glädjande att regeringen nu
            tydligare betonar kvalitetskravet i framför allt arbetsmarknadsutbildningen.
          </note>
          <note>
            Fru talman! Arbetsmarknadsåtgärder när det gäller personer med
            nedsatt arbetsförmåga är däremot oerhört betydelsefulla. Vi i
            Folkpartiet är därför mycket bekymrade över läget för Samhall
            och de ständiga nedskärningarna på lönebidragen. Sedan övergången
            till aktiebolag 1992 har riksdag och regering krävt förbättrade
            resultat av Samhall. Dessutom har man där inte fått kompensation
            för löneökningar och den förlängda sjuklöneperioden. För många
            är Samhall en inkörsport till ett riktigt arbete, och med det
            nu akuta problemet att inga pengar finns avsatta i vårbudgeten
            till lönekompensation 1998 finns det stor risk för att ökad arbetslöshet
            kommer också för de handikappade.
          </note>
          <note>
            Inför 1997 föreslogs ett ytterligare sparkrav om
          </note>
          <note>
            170 miljoner, där arbetsmarknadsutskottet efter förslag från
            bl.a. Folkpartiet mildrade detta sparkrav med
          </note>
          <note>
            75 miljoner. Riksdagen bör därför bifalla Folkpartiets förslag
            om ökat stöd till Samhall och de arbetshandikappade med lönebidrag.
            Vi anser också att regeringen noga bör överväga Samhalls förslag,
            som innebär att de kan sysselsätta ytterligare 1 500 arbetshandikappade
            till en merkostnad av 180 miljoner. Eftersom merparten av dem
            som nyanställs kommer från akasseersättning eller socialförsäkringssystemet,
            skulle utgiften sannolikt bli väsentligt mindre.
          </note>
          <note>
            Fru talman! Avslutningsvis kan jag inte låta bli att kommentera
            riksdagens sätt att arbeta. Som relativt ny ledamot blir jag allvarligt
            oroad över att den demokratiska processen blir åsidosatt när betänkanden
            jagas fram under mycket stor tidspress. Kanslipersonalen tvingas
            arbeta långt in på nätterna och även på obekväm arbetstid, och
            ledamöterna hinner inte få ut sitt arbetsmaterial i tid. Det slutdokument
            som vi nu ser, betänkandet om 500 sidor, måste också för en mycket
            rutinerad ledamot vara svårt att hinna sätta sig in i. Jag tycker
            därför att det finns skäl för riksdagen att se över nuvarande
            arbetssätt.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 18.01 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            6 § (forts.) Riktlinjer för den ekonomiska politiken, utgiftstak,
            ändrade anslag för budgetåret
          </note>
          <note>
            1997 m.m. (forts. FiU20)
          </note>
          <note type="speaker">
            Anf. 142 HANS ANDERSSON (v):
          </note>
          <note>
            Herr talman! Jag skall börja med att yrka bifall till reservation
            nr 5, reservation nr 73 och motion Fi71 av
          </note>
          <note>
            Berit Löfstedt; med tanke på att debatten har dragit så långt
            ut på tiden räknar jag inte med att Eva Zetterberg får möjlighet
            att yrka bifall till den motionen.
          </note>
          <note>
            Herr talman! Jag vill för det första notera att arbetsmarknadsministern
            inte är här. Jag är mycket besviken över detta och förutsätter
            att det finns oerhört goda skäl för att inte den minister är här
            som har att hantera det som är dagens stora fråga - massarbetslösheten
            - ett år efter den famösa sommarpropositionen om sysselsättningen.
            Det är egentligen de förslag i tilläggsbudgetdelen av vårbudgeten
            som har störst bäring när det gäller beslut, och det är de utgiftsområden
            där man mest har justerat nivåerna. Det gäller 5 miljarder kronor
            och mer därtill på utgiftsområde 13. Jag tycker att det är mycket
            besynnerligt att ministern inte är här. Jag är oerhört kritisk
            mot den politik som har förts och den passivitet som har visats
            månad för månad när utvecklingen har blivit det som vi från Vänsterpartiets
            sida för ett år sedan fruktade och varnade för här i kammaren.
          </note>
          <note>
            Jag skall senare återkomma till de statistiska uppgifterna. Nu
            vill jag bara nämna att arbetslösheten är rekordhög. Sysselsättningen
            har tappat 50 000 på ett år. Nästan alla mål som är uppsatta när
            det gäller prioriterade områden och utsatta grupper har misslyckats.
            Då kan man vänta sig något annat än de mycket passiva åtgärder
            som föreslogs i vårbudgeten.
          </note>
          <note>
            Det vi hittills har hört härifrån har varit det vanliga. Moderaterna
            säger: Det är Socialdemokraternas fel. Folkpartiet säger: Ni lovade
            ju, och ändå har det inte blivit så bra. Men är det ingen som
            orkar och vågar ta upp de verkliga problemen? Vad är orsakerna
            till massarbetslösheten?
          </note>
          <note>
            Visst finns det mycket politisk fumlighet. Visst har det begåtts
            politiska misstag. Visst har det förts en dålig ekonomisk politik,
            som drog åt när konjunkturen gick ned, som skar ned den offentliga
            sektorn när industrikonjunkturen vek. Men det handlar mycket om
            teknologiska problem. Det handlar mycket om produktivitetsfrågor.
            Det handlar mycket om att hela yrkeskårer slås ut - kontorsadministration,
            mycket industriarbete. Kvinnor och män hamnar i en strukturarbetslöshetskris
            som läggs ovanpå de konjunkturella svårigheterna och misstagen
            i den ekonomiska politik som har förts. Och värre har det blivit
            med
          </note>
          <note>
            EMU-anpassning!
          </note>
          <note>
            Övertiden slår rekord, samtidigt som massarbetslösheten är här.
            Man har pressat individerna på arbetsplatserna att jobba mycket
            mer än tidigare. Det har tillkommit jobb i den meningen att antalet
            arbetade timmar har ökat så mycket att det hade räckt till över
            200 000 riktiga åttatimmarsjobb. Men karensdagar, lägre sjukersättningsnivåer,
            hårdare press i socialförsäkringssystemet, ett hårdare uttag av
            övertid när människor är mer otrygga osv. har lett till att ett
            ökat arbetstimantal inte har omvandlats till nya jobb. Alla är
            överens om att det är på det sättet. Ändå är det många som säger
            att förkortad arbetstid inte ger någon ny sysselsättning. Men
            omvändningen gäller tydligen när man argumenterar.
          </note>
          <note>
            Förnyelse - jaja män, det skall vi ha, sade Per
          </note>
          <note>
            Unckel. Och det innehåller en arbetstidsreform, förnyelse av
            näringslivet, och en miljöomställning som också innefattar avvecklingen
            av kärnkraften som en viktig ingrediens. Vänsterpartiets förslag,
            som jag delvis skall nämna en del av framöver, handlar om en offensiv
            satsning på jobb. Det är hela innebörden i vårt förslag till vårbudget.
            Det har ett starkt ideologiskt innehåll när det gäller omfördelningspolitik,
            och det har ett starkt offensivt inslag när det gäller satsning
            på näringsliv, kommuner och en aktiv arbetsmarknadspolitik.
          </note>
          <note>
            Herr talman! I regeringsformens 1 kap. 2 § talar man om den offentliga
            makten. Och i andra stycket säger man att det särskilt skall åligga
            det allmänna att trygga rätten till arbete.
          </note>
          <note>
            I Socialstyrelsens rapport, som väl de flesta har läst, kan vi
            se att 1,65 miljoner människor i dag står utan förankring i arbetslivet,
            att 580 000 barn lever i familjer som saknar kontantmarginaler,
            att ungdomar och invandrare är satta på undantag på den svenska
            arbetsmarknaden. Jag kunde läsa upp mycken statistik ur Socialstyrelsens
            rapport En social rapport. Jag tycker att den är en katastrofal
            läsning för de personer som har att förvalta den offentliga makten
            - och det är vi. Regeringen är det verkställande organet, men
            riksdagen ger riktlinjer och budget och fördelar resurserna i
            samhället. Jag tycker att vi skall tänka på det och inte bara
            spela teater, peka finger åt varandra och skylla på varandra.
            Vi har en uppgift enligt regeringsformen, och vi har misslyckats.
            Det skall sägas.
          </note>
          <note>
            Arbete är avgörande för människors försörjning, frihet och framtid.
            Det är avgörande för individens trygghet och för den sociala välfärd
            som samhället skall erbjuda. Det kräver en jämn fördelning. Det
            är en fråga om makt och rättvisa. Det ser man när man tittar på
            det jag nämnde tidigare: Vi har människor som arbetar mer än någonsin,
            samtidigt som vi har fler människor som inte får göra någonting,
            som inte får erbjuda sina tjänster i ett produktivt arbete. Det
            är därför frågan om arbete och arbetsorganisation är så central
            när det gäller samhällskonflikter som berör klass, kön och makten
            över en hållbar utveckling.
          </note>
          <note>
            Sverige är ett kapitalistiskt samhälle. Det märkvärdiga med kapitalismen
            är att den gör arbetskraften till en vara. Det är därför sådana
            som Per Unckel kan säga att lön bara är priset på den varan på
            en marknad. Det är fråga om att köpa och sälja. Blev du inte såld?
            Osis. Då får du sänka priset - realisation. Och facket - det är
            en kartell som hindrar den fria prisbildningen. Och kollektivavtal
            - ja men det är ju monopol. Ingen får ju bjuda under.
          </note>
          <note>
            Det är viktigt att vi har detta klart för oss. I Per
          </note>
          <note>
            Unckels manifest Land för hoppfulla kan man i förslagsdelen läsa:
            Arbetsmarknaden måste frigöras. Den enskilde och inte de fackliga
            organisationerna skall bära arbetets rättigheter. Arbetsmarknadens
            samarbetsavtal skall vara individuella. - Detta är en krigsförklaring
            mot den svenska modellen, mot den kollektiva solidaritet som har
            byggt upp så mycket i svenskt arbetsliv.
          </note>
          <note>
            Vad är statens uppgift? Ja, vår uppgift är att gripa in för att
            omfördela och inte tillåta vilka ojämlikheter som helst. Men i
            varje undersökning från Statistiska centralbyrån, AMS eller Socialstyrelsen
            ser ni att klyftorna ökar. Men det säger Moderaterna aldrig någonting
            om. Och jag tycker inte att Socialdemokraterna säger särskilt
            mycket om det heller. Det handlar snarare om att sola sig i det
            goda vädret, som Erik
          </note>
          <note>
            Åsbrink sade i dag. Våren har kommit, ja, nu är sommaren här.
          </note>
          <note>
            Det ser bra ut. Man får beröm av kamraterna i socialistinternationalen.
            Men läs arbetslöshetsstatistiken, Johnny Ahlqvist. Och läs Socialstyrelsens
            rapport! Jag tror inte att Johnny Ahlqvist gillar den. Och jag
            är bombsäker på att det egentligen inte är någonting som socialdemokratin
            vill. Men vem är det då som vill? Varför har det blivit så här?
            Sverige är ju inte bankrutt. Vi har stora överskott gentemot utlandet.
            Vi har en väldig fart på produktionen. Varför blir det på detta
            sätt?
          </note>
          <note>
            Enligt Vänsterpartiets uppfattning är det ett systemfel. Sverige
            är ojämlikare än på mången god dag.
          </note>
          <note>
            Samtidigt som vi har stora sociala behov har vi människor i massarbetslöshet.
            Samtidigt som vi talar om den aktiva arbetslinjen är det det passiva
            kontantstödet som har ökat mest. Det var det kontot vi fyllde
            på med fem miljarder kronor, efter att förra året ha fyllt på
            med 14 miljarder kronor. Det är inte precis de aktiva åtgärderna
            som ökar. Det är de mest passiva som ökar. Jag är nästan förfärad
            när jag ser hur långt och hur snabbt regeringen och Socialdemokraterna
            har accepterat massarbetslösheten.
          </note>
          <note>
            Jag vill ta några siffror. Läget i dag är att vi har kvar samma
            öppna arbetslöshet som för ett år sedan.
          </note>
          <note>
            Vi har kvar ungefär samma åtgärdsvolym som för ett år sedan.
            Sysselsättningen har minskat med 50 000 i år, som Per Unckel sade,
            och med mer förra året.
          </note>
          <note>
            Bland ungdomarna är 108 000 arbetslösa, varav
          </note>
          <note>
            22 000 långtidsarbetslösa. Det finns strax under
          </note>
          <note>
            100 000 långtidsarbetslösa. Antalet latent arbetslösa har ökat
            till 165 000. Sammanlagt blir det 700 000.
          </note>
          <note>
            Antalet långtidsarbetslösa ökar. Antalet deltidsarbetslösa har
            ökat igen. Hur är det möjligt att det har kunnat gå på det sättet?
          </note>
          <note>
            Arbetsmarknadspolitiken är faktiskt det område som de som nu
            debatterar har ansvar för, även om man inte har märkt det i de
            tidigare inläggen. Låt mig säga litet om vad som har hänt. Omfattningen
            av arbetsmarknadsutbildningen har sjunkit med 19 % på ett år.
            Antalet beredskapsjobb har sjunkit med 26 %.
          </note>
          <note>
            Antalet utbildningsvikariat - den mest effektiva åtgärden särskilt
            för kvinnor - har sjunkit med 62 %.
          </note>
          <note>
            Rekryteringsstöden, som ligger närmast den ordinarie arbetsmarknaden,
            har minskat med 77 %. Lönebidragen för handikappade har minskat
            med 2 %, och
          </note>
          <note>
            Samhallsjobben med 7 %.
          </note>
          <note>
            Vad är det då som har ökat? Det är naturligtvis
          </note>
          <note>
            Centerns gamla åtgärder - ALU och praktikplatser -
          </note>
          <note>
            som är de åtgärder som har störst undanträngningseffekt och ger
            sämst resultat. Bäst resultat ger rekryteringsstöd och utbildningsvikariat.
            De har minskat mest.
          </note>
          <note>
            Vad här hänt med den socialdemokratiska arbetsmarknadspolitiken?
            Johnny Ahlqvist måste förklara för mig hur det som har skett är
            möjligt.
          </note>
          <note>
            Det är inte överraskande. Jag har sagt att det kommer att bli
            så här. Det är skälet till att Vänsterpartiet har lagt fram en
            serie förslag som har inneburit satsningar just på de aktiva delarna.
            Vi har också större volymer, för vi anser det vara sämre att människor
            går i passiv arbetslöshet än att vara i aktiva åtgärder.
          </note>
          <note>
            Arbetstidsfrågan nämnde jag. Det är för oss en avgörande del.
            Övertiden måste bringas ned. Vi har lagt fram förslag om det.
            Arbetstiden måste planeras ned dels med lagstiftning, dels med
            avtal som branschanpassas. Vi föreslår betydande ekonomiska åtgärder
            för att få fram incitament och drivkrafter, för att få fram försök
            i olika branscher. Därefter skall vi kunna bära de kostnadsökningar
            som kommer genom att t.ex.
          </note>
          <note>
            sänka arbetsgivaravgifter. Det finns ett batteri med förslag
            i vår motion, vilket även Miljöpartiets representant bör uppmärksamma.
          </note>
          <note>
            De förslagen har funnits där i flera år. Vi har i år lagt till
            att vi skall utreda differentierade arbetsgivaravgifter av den
            typ som Michel Rocard har lagt fram förslag om och som Europaparlamentet
            har antagit. Vi har tidigare haft just den tekniken när det gäller
            övertidsuttag.
          </note>
          <note>
            Den svenska modellen i arbetsmarknadspolitiken måste vi nog förändra,
            sade Margareta Winberg i något tal härförleden. Den har sannerligen
            förändrats.
          </note>
          <note>
            LO, TCO, SACO och AMS, för att nämna betydande organisationer
            vid sidan av Vänsterpartiet i denna fråga, har sagt att det sker
            en urholkning. Vi har inte kvar kvaliteten. Vi kommer långt från
            Meidners och
          </note>
          <note>
            Rehns idéer med arbetsmarknadspolitik.
          </note>
          <note>
            Låt mig läsa ur den socialdemokratiska teoretiska tidskriften
            Tiden, där forskaren Göran Brulin skriver om arbetsmarknadspolitiken.
            Regeringen låter arbetsmarknadspolitiken förfalla ytterligare:
            "Kvalitén i åtgärderna sjunker i takt med att antalet arbetslösa
            i åtgärder ökar. Med en storsatsning på Kalmarmodellen kommer
            arbetsmarknadspolitikens sista länk till
          </note>
          <note>
            Rehns och Meidners vision om en aktiv arbetsmarknadspolitik som
            bidrar till ekonomisk dynamik och tillväxt att ryckas undan".
          </note>
          <note>
            Brulin skriver vidare att man i själva verket håller på att skapa
            en armé bestående av lönesubventionerad arbetskraft främst inom
            den offentliga sektorn. Det är
          </note>
          <note>
            ALU-jobb, det är OTA-jobb, det är Kalmarjobb, det är flex-a-kassejobb
            och det är en förfärlig massa jobb som inte är jobb och där det
            inte finns kollektivavtal och där arbetsrätten inte gäller. Det
            har vi varnat för.
          </note>
          <note>
            Vi har i flera motioner, bl.a. den senaste, varnat för detta
            och i utskottsarbete försökt påverka situationen.
          </note>
          <note>
            Jag menar ändå att det som kallas resursarbeten har gått något
            litet åt rätt håll.
          </note>
          <note>
            Låt mig slutligen ta upp en utomordentligt viktigt fråga. Regeringen
            sparar 600 miljoner i år och 1,2
          </note>
          <note>
            miljarder nästa år på att sänka utbildningsbidragen för dem som
            inte finns i a-kasse- eller KAS-systemen.
          </note>
          <note>
            Det är ungdomar och invandrare. Det är de som man i andra sammanhang
            säger att man skall hjälpa till en plats och förankring i arbetslivet.
            De får minskade incitament. De kommer att få en ersättning på
            motsvarande 100 kr per arbetsdag. Det är 13 kr om dagen.
          </note>
          <note>
            Ersättningen sänktes till 230 för ett tag sedan. Den var på 338.
            Man slår benhårt mot de allra svagaste grupperna.
          </note>
          <note>
            Man är arg i Kommunförbundet. Kommunerna får naturligtvis ta
            på sig nya kostnader. AMS säger att det är kontraproduktivt. De
            som har någon insikt och jobbar med arbetslösa invandrare anser
            att det är en ren förolämpning mot den gruppen av människor.
          </note>
          <note>
            Men Socialdemokraterna är inte ensamma. Ni har alla andra partier
            i utskottet bakom er. Så tycker jag att det är i väldigt många
            fall. När jag tittar på hur oppositionen har förlagt resurser
            till utgiftsområde 14
          </note>
          <note>
            eller 19, som gäller regionalpolitik, ser jag att det gäller
            mindre pengar än vad regeringen föreslår. Det är mindre satsningar.
            Ni oppositionspartier som ylar om att regeringen misslyckas och
            inte klara sin uppgift att sätta människor i arbete bör fundera
            litet grand på era egna dynamiska effekter. Fundera litet grand
            på vad ni har i påsen. Är det bara hänvisningar till sänkt skattetryck
            och gladare företag som omedelbart skapar de nya jobben? Det finns
            ju inga konstruktiva förslag. Det finns inga förslag som ger bättre
            utrymme för arbetsmarknadspolitik, om man bortser från kd:s,
          </note>
          <note>
            Miljöpartiets, Folkpartiets och Vänsterpartiets förslag när det
            gäller lönebidrag och Samhall. Det skall inte minst Folkpartiet
            ha erkänsla för.
          </note>
          <note>
            Herr talman! Jag har redan gjort de yrkanden jag har velat göra.
            Jag står bakom alla de reservationer
          </note>
          <note>
            Vänsterpartiet har gjort. Jag vill återigen beklaga att regeringen
            inte finns representerad i denna viktiga debatt om den fråga som
            är helt avgörande för Sverige. Sverige behöver förnyelse och aktivitet
            när det gäller att skapa jobb. Vänsterpartiet har lagt fram sina
            förslag. Jag väntar med spänning på att höra Johnny
          </note>
          <note>
            Ahlqvist kommentera dem framöver.
          </note>
          <note type="speaker">
            Anf. 143 BARBRO JOHANSSON (mp):
          </note>
          <note>
            Herr talman! När vi i arbetsmarknadsutskottet åter står här och
            debatterar denna för alla viktiga fråga -
          </note>
          <note>
            arbetslösheten - hoppas jag att regeringen, även om den som Hans
            Andersson påpekade inte är representerad här i dag, tar till sig
            alla de goda förslag som kommer upp och grundligt analyserar dessa
            till gagn för Sveriges många arbetslösa, som är försatta i denna
            hemska situation.
          </note>
          <note>
            Att befinna sig i samhällets utkant och se dagarna rinna i väg
            utan att en lösning finns inom räckhåll är förödande för många
            drabbade. Självförtroendet sviktar, och man mister tron på livet.
            Vi måste tillsammans i Sveriges riksdag ta verkliga krafttag och
            gemensamt försöka komma till rätta med vår tids gissel - arbetslösheten.
          </note>
          <note>
            Herr talman! Vi i Miljöpartiet de gröna har i många debatter
            framfört vårt förslag om en arbetstidsförkortning. Jag känner
            nu att det kanske börjar lossna litet även hos regeringen när
            det gäller tankarna på att korta arbetstiden, men det får inte
            ske med så futtiga tag som 20 minuter per vecka. Det kommer inte
            att innebära att 200 000 nya jobb skapas, vilket vi i Miljöpartiet
            vill. Det nämnde även Hans Andersson i sitt tal. En så liten förkortning
            kommer bara att ätas upp av rationaliseringar. Så hävdar också
            regeringen att en arbetstidsförkortning till 35 timmar i veckan
            som ett första steg inte skulle ge något nämnvärt antal nya jobb.
          </note>
          <note>
            Detta är naturligtvis helt fel, vilket flera försök och genomförda
            arbetstidsförkortningar i andra länder har visat.
          </note>
          <note>
            Miljöpartiets arbetstidsförkortning har konstruerats så, att
            deltidsarbetande och arbetslösa som får jobb kan leva på en ökad
            reell köpkraft.
          </note>
          <note>
            Heltidsarbetande får klara sig med gällande köpkraft, och höginkomsttagarna
            kan inte få full kompensation. Småföretagare skulle våga anställa
            betydligt fler än i dag, då kostnaderna för arbetsgivarna skulle
            vara realistiska och inte kvävande. Men det handlar inte bara
            om att dela på jobben. Det handlar om att vi går in i en internationell
            arbetsmarknad där människor redan nu roterar mellan olika företag
            och att de har flera arbeten, t.o.m. samtidigt.
          </note>
          <note>
            Sverige behöver drastiskt öppna sig för kreativa småföretag.
            Sannolikt kommer vi alla att jobba litet mer och inte mindre i
            framtiden, men det står inte i motsättning till en arbetstidsförkortning
            som ger individen större möjligheter att välja vad han skall göra
            med sin tid.
          </note>
          <note>
            Herr talman! Miljöpartiet säger nej till resursarbetena, eller
            Kalmarmodellen, som föreslås i finansutskottets betänkande. Det
            är inte något direkt lysande förslag. Att någon skall bli avskedad
            från sitt jobb i den offentliga sektorn för att senare komma tillbaka
            i form av en resursperson är ingen lyckad lösning. Det vore bättre
            om man satte in alla klutar för att behålla personalen på sin
            ursprungliga plats. Det skulle bl.a.
          </note>
          <note>
            kunna ske genom den arbetstidsförkortning som Miljöpartiet föreslår,
            kombinerat med den skatteväxling som Roy Ottosson har pratat om
            tidigare i dag, som vi också föreslår, vilken skulle innebära
            att 10 000-
          </note>
          <note>
            20 000 jobb behålls i den offentliga sektorn.
          </note>
          <note>
            Jag finner det inte rätt att man blir avstängd från akassan om
            man tackar nej till ett resursarbete som man många gånger inte
            är utbildad för eller passar till.
          </note>
          <note>
            Jag finner det heller inte rätt att en resursperson inte skulle
            få betald semester och inte heller kan ta semester, eftersom resurspersonen
            kommer att gå in som vikarie för ordinarie anställda och härigenom
            också tränga ut ordinarie jobb. Många har ju faktiskt försörjt
            sig på att vikariera med kort varsel.
          </note>
          <note>
            Kanske har detta ändrats i och med finansutskottets förslag till
            förändring av Kalmarmodellen. Vad gäller nu, Johnny Ahlqvist?
            Har en resursperson fortfarande reseförbud, eftersom man står
            till arbetsmarknadens förfogande? Eller har detta förhållande
            ändrats, Johnny Ahlqvist, i och med att man skall stå till arbetsmarknadens
            förfogande motsvarande 10 %.
          </note>
          <note>
            Kalmarmodellen har ju nu ändrats, så att det bara handlar om
            ett beredskapsarbete.
          </note>
          <note>
            Blir det förhållandet att dessa personer blir ett konstant B-lag
            - när de får gå tillbaka till sitt gamla jobb med sämre betalt
            för att höja kvaliteten - ändrat när ersättningen nu betalas ut
            i form av en lön som arbetsgivaren senare får kvittera ut från
            länsarbetsnämnderna? Pengarna kommer ju ändå bara att går runt.
            Om detta har ändrats innebär det en förbättring i förslaget, men
            i så fall är det inte heller någon nyhet i vårpropositionen.
          </note>
          <note>
            Herr talman! Den s.k. generationsväxlingen, som regeringen föreslog
            i vårpropositionen, är ganska kortsiktig. Det kan tyckas bra att
            ersätta en äldre med en yngre på en arbetsplats. Men att så här
            byta ut en grupp mot en annan på arbetsmarknaden är inte bra.
          </note>
          <note>
            Äldre kan härigenom känna sig tvingade att sluta för en yngre,
            och de kommer då att betraktas som utanför systemet. Detta är
            en konstlad form av arbetstidsförkortning. Om man dessutom inte
            fyller år i rätt vecka kommer man inte heller att kunna ta chansen.
            Dessutom får de unga betala bytet med 624 miljoner kronor. Med
            tanke på att man tidigare har slopat förtidspensionering på grund
            av arbetsmässig bedömning är förslaget inkonsekvent.
          </note>
          <note>
            Till sist, herr talman, vill jag säga att Miljöpartiets ekonomiska
            politik innebär att alla skall ha rätt till arbete. Arbetslösheten
            upplevs som destruktiv och passiviserande för många människor
            och är samtidigt ett fruktansvärt slöseri med både den enskildes
            och samhällets resurser.
          </note>
          <note>
            Industrin är ju inte inne i sin storhetstid just nu.
          </note>
          <note>
            Det är en realistisk bedömning att allt färre i framtiden kommer
            att arbeta inom industrin på grund av bl.a. rationaliseringar.
            Tjänstesektorn inom vård, omsorg, kultur och utbildning kommer
            att växa. Och i dagens arbetsmarknadsstatistik har vi sett att
            också lärartjänsterna har ökat.
          </note>
          <note>
            Behovet av vård och omsorg minskar inte, trots att man gör nedskärningar
            i den här sektorn. Om man accepterar en hög arbetslöshet accepterar
            man även ett samhälle med allt större klyftor. En hög arbetslöshet
            är orimlig ur såväl ekonomiskt som socialt och ekologiskt perspektiv.
          </note>
          <note>
            Låt oss då, herr talman, skatteväxla, arbetstidsförkorta och
            dela på jobben. Därigenom minskar vi arbetslösheten drastiskt.
          </note>
          <note>
            Herr talman! Jag vill härmed yrka bifall till reservation nr
            6 och till den gemensamma reservationen nr
          </note>
          <note>
            64, som är fogade till betänkandet.
          </note>
          <note type="speaker">
            Anf. 144 HANS ANDERSSON (v) replik:
          </note>
          <note>
            Herr talman! Jag har några frågor.
          </note>
          <note>
            Om Barbro Johansson läser vårt särskilda yttrande om resursarbete
            på s. 455-456 finner hon att vi där kommenterar det förslaget.
            Vi är kritiska mot upplägget, men vilka är alternativen? Det finns
            ju inget alternativ nu. Vi hinner inte få fram en arbetstidsförkortning,
            så att vi klarar av att lösa det här problemet för de människor
            som i dag kommer att omfattas av denna åtgärd.
          </note>
          <note>
            Människor skall ju inte sägas upp för att få ett resursarbete.
            Dessa människor står redan i arbetslöshetskön. Det finns 119 000
            personer i Kommunal som vill ha det här. Därför lade vi fram en
            serie förslag. En del har gått igenom, t.ex. att det skall göras
            om till beredskapsarbete. En del annat har också gått igenom men
            inte allt. Det beklagar jag. Vad är egentligen ert alternativ?
            Jag ser inte att ni har något.
          </note>
          <note>
            Jag har en annan fråga som gäller utbildningsbidraget - 600 miljoner
            i år, 1 200 miljoner nästa år.
          </note>
          <note>
            Det drabbar invandrare, ungdomar och kvinnor som kommer hemifrån
            och inte har någon förankring på arbetsmarknaden. Varför menar
            Barbro Johansson att de skall ha 13 kr i timmen? De skall ha det
            sämst av alla. Varför stöder ni inte vårt förslag när det gäller
            deltidsarbetslösa? Det kostar pengar, men det är viktigt för de
            kvinnor som annars blir arbetslösa.
          </note>
          <note>
            Jag läser sedan om fördelningen när det gäller både utgiftsområde
            13 och 14. Ni sparar ju 3 miljarder
          </note>
          <note>
            1998 och 9 miljarder 1999 på a-kassan och samtidigt
          </note>
          <note>
            1,5 miljard 1998 när det gäller åtgärder och 8½ miljarder 1999.
            Sedan är ni uppe i 20 miljarder. Vågar verkligen Miljöpartiet
            kvittera ut pengarna och säga:
          </note>
          <note>
            De kommer; det fixar vi med en arbetstidsförkortning?
          </note>
          <note>
            Vi har ett identiskt förslag när det gäller arbetstidsförkortningen,
            och vi räknar inte hem ett öre på det. Akta er, så att ni inte
            lurar en opinion att säga:
          </note>
          <note>
            Arbetstidsförkortningsfolket är allt ett bra orealistiskt folk!
          </note>
          <note type="speaker">
            Anf. 145 BARBRO JOHANSSON (mp) replik:
          </note>
          <note>
            Herr talman! Hans Andersson! Att vi har dragit ner i budgeten
            beror alltså på arbetstidsförkortningen.
          </note>
          <note>
            Vi räknar med 200 000-250 000 nya jobb. När man inför en arbetstidsförkortning
            kommer man ju också att spara på arbetslöshetskassorna. Där ser
            vi då den här besparingen. I vår rapport har vi också räknat hur
            mycket man netto kan tillföra. Det blir netto 20 miljarder kronor,
            som vi kommer att använda till att sänka egenavgifterna och till
            att höja grundavdraget.
          </note>
          <note>
            Det är så vi vill genomföra detta.
          </note>
          <note>
            Kalmarmodellen finns ju inte längre i finansutskottets nya förslag.
            Det handlar ju om ett beredskapsarbete. Regeringen har ju i så
            fall inte kommit med ett nytt förslag. Som jag sade tidigare är
            grunden till att vi säger nej till den här Kalmarmodellen just
            att man inte kan få semester, att det blir ett konstant B-
          </note>
          <note>
            lag när människor sparkas från sina jobb och kommer tillbaka
            med lägre lön. Detta är den stora anledningen till att vi har
            sagt nej till förslaget. Dessa människor har ju också reseförbud,
            eftersom de står till arbetsmarknadens förfogande. Nu har man
            i finansutskottets förslag minskat detta till 10 %, så det blir
            litet skillnad. Man är också arbetstagare i stället för arbetslös.
          </note>
          <note type="speaker">
            Anf. 146 HANS ANDERSSON (v) replik:
          </note>
          <note>
            Herr talman! Jag skulle mycket gärna vilja ha svar på frågan
            om utbildningsbidragssänkningen, som drabbar just de sämst ställda.
          </note>
          <note>
            När det gäller resursarbetena har förslaget förändrats i riksdagsprocessen.
            Vi har alltså en serie kritik mot det här, men detta är enbart
            en övergångslösning.
          </note>
          <note>
            Den gäller ett år. Det finns ingen arbetstidsförkortning som
            hinner få effekt under 1998 för dessa personer.
          </note>
          <note>
            Det handlar inte om att människor skall sägas upp.
          </note>
          <note>
            Tvärtom skall kommunala medel in till kommuner, så att man inte
            behöver säga upp fler människor. Jag förstår inte logiken. Ni
            har ju faktiskt inget alternativt förslag.
          </note>
          <note>
            När det gäller de här utgiftsområdena vill ni spara sammanlagt
            5,2 miljarder kronor 1998. Hur skall ni tvinga in sådana avtal
            arbetstidsförkortningsmässigt?
          </note>
          <note>
            Det går ju inte! 1999 handlar det om drygt 17 miljarder kronor.
          </note>
          <note>
            Barbro Johansson och jag har samma tidsplan för den lagstiftade
            förkortningen av arbetstiden. Vi har dessutom satsat ganska stora
            pengar på att genom en sänkning av arbetsgivaravgifterna kompensera
            arbetsgivarna för kostnader som uppkommer. Ni har inte gjort på
            samma sätt.
          </note>
          <note>
            Vi vågar inte - åtminstone inte under 1998-1999
          </note>
          <note>
            - räkna hem sådana här effekter. Ert förslag kommer att innebära
            ytterligare människor i passiv arbetslöshet, och det finns inte
            ens pengar på utgiftsområde 13
          </note>
          <note>
            för att betala a-kassa åt dem. Ni måste räkna noggrannare! Annars
            blir ni en börda i den gemensamma kampen för kortare arbetstid.
          </note>
          <note type="speaker">
            Anf. 147 BARBRO JOHANSSON (mp) replik:
          </note>
          <note>
            Herr talman! Jag tycker inte att vi är en börda i kampen för
            en kortare arbetstid. Vi har räknat på detta mycket noggrant,
            Hans Andersson. Att vi tar hem dessa effekter beror på att vi
            skapar så många nya jobb med vårt förslag. Jag förstår att Hans
            Andersson är irriterad på att vi i Miljöpartiet gått ut i debatt.
          </note>
          <note>
            Egentligen gick Hans Andersson emot mig redan i mars, så det
            var inte vi som startade debatten.
          </note>
          <note>
            Vänsterpartiet vill ju, som Gudrun Schyman skrivit, sänka arbetstiden
            i ett slag med bibehållen lön, men det går inte vi ut med. Vi
            vill i stället ta de 20
          </note>
          <note>
            miljarder som jag nämnde till att höja grundavdraget och sänka
            egenavgifterna.
          </note>
          <note>
            När det gäller utbildningsbidraget är det så här:
          </note>
          <note>
            Om man går med på den generationsväxling som regeringen nu föreslår
            försvinner 624 miljoner. Går man inte med på den växlingen försvinner
            de inte.
          </note>
          <note type="speaker">
            Anf. 148 JOHNNY AHLQVIST (s):
          </note>
          <note>
            Herr talman! Till dem som kritiserat att arbetsmarknadsministern
            inte befinner sig i kammaren vill jag börja med att framföra att
            hon är ute på andra och tyngre uppdrag. Att ministern inte här
            beror alltså inte på någon form av nonchalans mot riksdagen.
          </note>
          <note>
            Jag vill också framföra ett tack till arbetsmarknadsutskottets
            kanslipersonal, som under många dagar och nätter arbetat fram
            detta yttrande till finansutskottet. Jag instämmer något i Folkpartiets
            kritik mot budgetprocessen, men det är ju vi här i kammaren som
            själva har beslutat om den. Ingen annan än vi själva kan ta på
            sig ansvaret för det.
          </note>
          <note>
            Herr talman! Som många har sagt är arbetslösheten det största
            problemet vi har. Arbetslöshetens pris är oerhört högt. Den leder
            till ökade klyftor mellan människor, till ökade motsättningar
            och i värsta fall till att människor slås ut, inte bara från arbetslivet
            utan också socialt.
          </note>
          <note>
            Det ekonomiska priset är också oerhört högt, både för dem som
            förlorar arbetet och för dem som har sina jobb kvar. Effekten
            av hög, bestående arbetslöshet blir att allt färre skall försörja
            alltfler. Den cirkeln måste brytas.
          </note>
          <note>
            Det är därför mycket intressant att i dag föra en diskussion
            om de alternativ till lösning som har presenterats.
          </note>
          <note>
            Per Unckel låste som vanligt in sig i statistik. Jag kunde inte
            någonstans uppfatta att Per Unckel hade något konkret förslag
            till lösning på detta oerhörda problem. I stället var hans stora
            fråga till mig varför det finns en tvist mellan engelsk och fransk
            socialdemokrati. Jag förstår att Per Unckel hellre vill debattera
            det, eftersom det nog är bäst för honom att han inte redovisar
            de moderata förslagen på sysselsättningsområdet.
          </note>
          <note>
            Folkpartiet stämde som vanligt in i den allmänna klagovisan tillsammans
            med Moderaterna. Inte heller i det anförande som hölls av Folkpartiets
            företrädare kunde jag notera några konkreta förslag.
          </note>
          <note>
            Det är både märkligt och magstarkt att Per Unckel kritiserar
            regeringen för att ta till övertoner om hur bra det har varit
            tidigare. Jag brukar inte använda mig av en retorik där man går
            tillbaka i tiden, men nu känner jag mig faktiskt tvingad att tala
            litet om hur det var för tre år sedan, herr talman.
          </note>
          <note>
            För tre år sedan lämnade den borgerliga regeringen över ett land
            som stod inför en finansiell kollaps.
          </note>
          <note>
            Det är inte utan att man då förfäras när man hör de borgerliga
            företrädarna här sjunka så djupt i debatten och göra en historieförfalskning.
          </note>
          <note>
            För tre år sedan var var tredje krona i statsbudgeten lånad.
            Under tre år med borgerlig regering fördubblades statsskulden,
            arbetslösheten tredubblades och budgetunderskottet långt mer än
            fyrdubblades.
          </note>
          <note>
            Jag tycker faktiskt att det även i en debatt här i kammaren skall
            finnas litet ödmjukhet - man skall kunna konstatera att det var
            på det här sättet, Per Unckel.
          </note>
          <note>
            Jag tycker själv inte om den här debattekniken, men tyvärr har
            de som föregått mig i talarstolen inlett debatten på det sättet.
          </note>
          <note>
            Om någon för två år sedan hade sagt att vi i denna budget utan
            att låna en enda krona skulle satsa 16
          </note>
          <note>
            miljarder för att öka sysselsättningen och satsa på vård, skola
            och omsorg, hade den personen troligtvis blivit kallad för lögnare,
            eller åtminstone obotlig optimist. Nu kraxar samma olyckskorpar
            igen, i form av den borgerliga oppositionen. Samma personer som
            var helt säkra på att vi inte kunde klara att sanera statens finanser
            säger nu att inte kan halvera den öppna arbetslösheten till 4
            % år 2000. Men, Per Unckel, ni kommer åter att ha fel! Vi kommer
            att klara att ha de offentliga finanserna i balans 1998, och vi
            kommer att halvera den öppna arbetslösheten till år 2000.
          </note>
          <note>
            Herr talman! I dag behandlar vi regeringens vårproposition. Den
            innehåller ett fempunktsprogram för arbete och utbildning. Detta
            program betalar vi själva
          </note>
          <note>
            - vi skickar inte räkningen till kommande generationer. Den politik
            vi fört under åren sedan maktskiftet gör att vi nu kan vara offensiva
            och ta avgörande steg mot en ekonomi med arbete åt alla.
          </note>
          <note>
            Låt mig först kort beröra de fyra första punkterna:
          </note>
          <note>
            satsning på vård och omsorg, utbildning, ekologisk uthållighet
            och ett gott företagsklimat. Sedan går jag mer utförligt in på
            områden som behandlats i arbetsmarknadsutskottet, nämligen satsningar
            på offensiv arbetsmarknadspolitik.
          </note>
          <note>
            För det första: Kvaliteten på och tillgången till vård, omsorg
            och skola skall förbättras för att möjliggöra ett högt deltagande
            i arbetskraften för såväl män som kvinnor och för att skapa den
            i samhället nödvändiga tryggheten.
          </note>
          <note>
            Redan i år skjuter vi till 4 miljarder kronor till kommuner och
            landsting. Nästa år blir det ytterligare
          </note>
          <note>
            8 miljarder. Därmed kan väntetiderna förkortas, kvaliteten i
            äldreomsorgen bli högre, de psykiskt störda ges en bättre vård
            och vården i livets slutskede förbättras. De ökade resurserna
            bör vidare leda till att förstärkta resurser ges till skolelever
            med behov av särskilt stöd och även till att en särskild satsning
            inom skolan görs på miljö, natur och teknik.
          </note>
          <note>
            För det andra: Utbildning och kompetens skall prägla hela Sverige.
            Såväl unga som äldre, kvinnor som män, skall ges möjlighet att
            förbättra sin kompetens och kunskap.
          </note>
          <note>
            Det handlar om enorma satsningar på vuxenutbildning och högskola.
            Tillsammans med tidigare satsningarna innebär det att den samlade
            satsningen år 2000 är 200 000 platser. Vi genomför faktiskt en
            andra utbildningsrevolution. Dessutom expanderar vi den kvalificerade
            yrkesutbildningen, så att det totalt kommer att finnas ca 9 000
            platser hösten 1998. Vi inför också en ny, modern lärlingsutbildning.
          </note>
          <note>
            För det tredje: Vi lägger grunden för en ekologiskt hållbar utveckling.
            Med ett trepunktsprogram för att ställa om Sverige till ett ekologiskt
            samhälle tar vi avgörande steg mot en långsiktig, god utveckling
            både för miljön och jobben.
          </note>
          <note>
            Det handlar om ett investeringsprogram på
          </note>
          <note>
            5,4 miljarder kronor under tre år. Det handlar om att effektivisera
            energianvändningen och att öka användningen av förnybara energikällor,
            och det handlar om ett infrastrukturprogram på 3,3 miljarder under
            år 1999 och 2000.
          </note>
          <note>
            För det fjärde: Vi befäster ett gott företagsklimat i
          </note>
          <note>
            Sverige.
          </note>
          <note>
            Vi har ett gott företagsklimat i Sverige. Det viktigaste bidraget
            till detta är utan tvekan sunda statsfinanser som ger låga räntor.
            Jag förmodar att jag inte behöver upplysa Per Unckel och kammaren
            om vilka räntenivåer vi hade för ett antal år sedan, när vi hade
            en annan regering här i landet.
          </note>
          <note>
            Ett annat viktigt bidrag är naturligtvis framtidstron hos medborgarna.
            Med statens finanser i balans och en nedgång i arbetslösheten
            kommer efterfrågan att öka.
          </note>
          <note>
            I och med besluten här i dag, som har redovisats tidigare i debatten,
            kommer ytterligare förbättringar av företagsklimatet. Vi skapar
            också möjlighet för ytterligare nyföretagande genom att ge människor
            rätt till sex månaders tjänstledighet för att pröva en företagsidé.
          </note>
          <note>
            För det femte: Vi har en offensiv arbetsmarknadspolitik.
          </note>
          <note>
            Den aktiva arbetsmarknadspolitiken spelar en nyckelroll i den
            socialdemokratiska strategin för ökad sysselsättning. Nu vässar
            vi den politiken ytterligare:
          </note>
          <note>
            Vi skjuter till 1 miljard kronor till arbetsmarknadsutbildning
            för att vi skall kunna ge fler en kvalificerad utbildning. Därmed
            kan vi utbilda folk så att vi undviker brist på kvalificerad arbetskraft
            när efterfrågan på arbetskraften åter ökar.
          </note>
          <note>
            Vi prövar en friare och flexiblare användning av a-kassemedlen.
            I stället för att vara passiv kan man kanske starta projekt, som
            regeringen nu ges möjligheter att besluta om, för att under en
            tidsbegränsad period pröva nya idéer. Och jag vet, herr talman,
            att dessa idéer finns bland kommuner och organisationer ute i
            landet.
          </note>
          <note>
            För att ytterligare höja kvaliteten inom den offentliga sektorn
            kommer resursarbete, den s.k. Kalmarmodellen, att temporärt införas
            i hela landet. Det innebär att den offentliga sektorn får ta emot
            en långtidsarbetslös som utför kvalitetshöjande arbete. Detta
            är, Barbro Johansson, en tillfällig lösning för att höja kvaliteten
            och minska risken för passivisering bland de arbetslösa. Åtgärden
            kommer att upphöra den sista december nästa år.
          </note>
          <note>
            Jag säger som Hans Andersson: Jag tror inte att
          </note>
          <note>
            Miljöpartiet hade haft något genomslag med sin arbetstidsförkortning
            fram till nästa år. Men jag kan uppmana Barbro Johansson att läsa
            betänkandet i de delarna, så är vi nog överens sedan.
          </note>
          <note>
            För att kraftsamla resurser till de yngre föreslås under 1997
            en möjlighet till tillfällig avgångsersättning för äldre arbetslösa.
            Dessutom avser vi att under
          </note>
          <note>
            1997 återkomma med förslag om en s.k. generationsväxling där
            äldre arbetstagare får en avgångsersättning om arbetsgivaren i
            stället anställer en långtidsarbetslös yngre person.
          </note>
          <note>
            Vad leder då denna politik till? Vad blir resultatet?
          </note>
          <note>
            Enligt beräkningarna i vårpropositionen kommer arbetslösheten
            att sjunka till 4,5 % år 2000. Då fattas det en halv procentenhet
            för att målet om halvering av den öppna arbetslösheten skall uppfyllas.
            Därför kommer vi att återkomma med nya förslag i samband med budgetpropositionen.
            Vi socialdemokrater ger oss nämligen inte förrän vi nått det mål
            vi en gång har satt upp.
          </note>
          <note>
            Herr talman! Den största fördelningspolitiska orättvisan i dag
            finns mellan dem som saknar jobb och dem som har jobb. Det bästa
            sättet att minska klyftorna i samhället är att föra en politik
            som leder till full sysselsättning. Det är ett av många viktiga
            skäl till att vi nu lägger all styrka på att minska arbetslösheten
            och öka sysselsättningen. Tack vare saneringen av de offentliga
            finanserna har vi nu ett utrymme, och det utrymmet använder vi
            nu till att bedriva en aktiv sysselsättningspolitik. Därmed kan
            vi uppnå det löfte vi har satt upp om att halvera den öppna arbetslösheten.
          </note>
          <note>
            Herr talman! Med detta vill jag yrka bifall till hemställan i
            betänkandet i dess helhet.
          </note>
          <note type="speaker">
            Anf. 149 SIRI DANNAEUS (fp) replik:
          </note>
          <note>
            Herr talman! Det var mycket på en gång.
          </note>
          <note>
            Är det någonting, Johnny Ahlqvist, som jag har fått höra under
            det år jag har suttit här, så är det hur de borgerliga skötte
            finanserna under den förra perioden. Det har ni verkligen gått
            in för att tala om. Om ni hade gått in för att lösa arbetslösheten
            lika intensivt kanske vi hade haft ett bättre läge i dag.
          </note>
          <note>
            Johnny Ahlqvist sade att vi inte hade några förslag att komma
            med. Nu har den här debatten pågått sedan kl. 10.00 i morse. Det
            har lagts fram förslag från
          </note>
          <note>
            Folkpartiet under de andra debatterna, som bl.a.
          </note>
          <note>
            handlade om finanserna och om skattepolitiken.
          </note>
          <note>
            Jag sade i mitt anförande att vi satsar på småföretagen. Vi vill
            sänka arbetsgivaravgifterna, framför allt för tjänsteföretagens
            skull. Vi vill förändra i arbetsrätten. Det visade sig nämligen
            att arbetslösheten sjönk i slutet av den borgerliga perioden,
            och det skapades många nya jobb.
          </note>
          <note>
            Jag ställde i mitt anförande en fråga till Johnny
          </note>
          <note>
            Ahlqvist om hur AMS presenterar sin arbetsmarknadsstatistik.
            Jag hoppas att jag kommer att få svar på den frågan. Den var egentligen
            ställd till arbetsmarknadsministern, som dock inte är här. Hur
            presenterar
          </note>
          <note>
            AMS sin statistik? Är det verkligen så att den skall presenteras
            på ett sätt i ett pressmeddelande och att siffrorna sedan skall
            visa någonting helt annat? Och varför gör man det, i så fall?
            Är det för att föra folk bakom ljuset?
          </note>
          <note type="speaker">
            Anf. 150 JOHNNY AHLQVIST (s) replik:
          </note>
          <note>
            Herr talman! Låt mig börja med det som nämndes sist. Jag tycker
            faktiskt att det är en oerhört allvarlig anklagelse som Siri Dannaeus
            för fram dels i sitt anförande, dels i detta replikskifte. Tolkar
            man Siri
          </note>
          <note>
            Dannaeus påstående anklagar hon faktiskt AMS för att ljuga med
            statistiken. Jag tror att man skall vara oerhört försiktig med
            sådana anklagelser gentemot en statlig myndighet. Jag tror inte
            att det har funnits någon generaldirektör på AMS som på något
            sätt har friserat siffrorna, oavsett om det har varit en borgerlig
            eller en socialdemokratisk regering. Jag tycker därför att det
            här är mycket allvarligt.
          </note>
          <note>
            Vad jag efterlyste från Folkpartiets representant i debatten
            var vilka förslag det finns på arbetsmarknadspolitikens område.
            Folkpartiet tar stora ansatser och talar om det glömda Sverige,
            men det finns ju ingen trovärdighet i era förslag. Jag skall inte
            bry mig om att ta upp de förslag som diskuterats tidigare under
            dagen, för de gynnar dem som redan är besuttna och inte de andra.
            Dem har ni glömt bort i det glömda
          </note>
          <note>
            Sverige. Jag skall ta upp de förslag som rör arbetsmarknadspolitiken,
            Siri Dannaeus.
          </note>
          <note>
            Ni vill försvaga arbetstagarnas ställning genom förändringar
            i lagen om anställningsskydd och medbestämmandelagen. Ni anklagar
            Socialdemokraterna för att inte klara lönebildningen, vilket skulle
            bero på en koppling mellan Socialdemokraterna och fackföreningsrörelsen.
            Är det några som skall klara lönebildningsdiskussionen i det här
            landet är det nog en socialdemokratisk regering. Jag kan i varje
            fall inte erinra mig att det problemet löstes under den förra
            regeringen.
          </note>
          <note>
            Ni har inte några förslag, som jag har sagt tidigare. Det enda
            förslag ni har när det gäller arbetsmarknadspolitiken är att ni
            vill höja avgiften till a-kassan med ytterligare 25 kr. Detta,
            herr talman, vill jag knappast benämna konstruktiv politik eller
            konstruktiva idéer från Folkpartiet.
          </note>
          <note type="speaker">
            Anf. 151 SIRI DANNAEUS (fp) replik:
          </note>
          <note>
            Herr talman! Beträffande statistiken, Johnny
          </note>
          <note>
            Ahlqvist, är det bara som jag läser innantill. Det står faktiskt
            på första sidan: Färre arbetslösa än förra året.
          </note>
          <note>
            Då måste jag ju tro på det när jag läser första sidan.
          </note>
          <note>
            När jag sedan slår upp siffrorna visar det sig att det är tvärtom.
            Det vill jag ha en förklaring på.
          </note>
          <note>
            Till det glömda Sverige tycker jag verkligen att
          </note>
          <note>
            Samhall, dvs. de arbetshandikappade och lönebidragstagarna, hör.
            Jag trodde att Socialdemokraterna skulle följa Folkpartiets förslag
            och verkligen satsa litet mer pengar där. Men det gjorde ni inte.
          </note>
          <note>
            Beträffande lönebildningen har ni ju inte kommit med något förslag.
            Det blev bara en utredning till.
          </note>
          <note>
            Man satsar på att parterna skall göra upp om det här.
          </note>
          <note>
            Beträffande a-kassan vill vi att man skall betala en litet större
            avgift. Nu har ju Socialdemokraterna också gått in litet grand
            för det, men ytterst litet. Sedan skall man i stället få ett större
            grundavdrag. Jag tycker inte att det är något speciellt med det.
          </note>
          <note>
            Låt mig ställa ännu en fråga till Johnny Ahlqvist:
          </note>
          <note>
            Varför behåller ni OTA-åtgärden när ni nu har infört resursarbeten?
            Det är ju fortfarande bara 5 000-6 000
          </note>
          <note>
            människor som finns i den åtgärden. Och varför skall just de
            som är äldre än 55 år stoppas in i ett särskilt fack?
          </note>
          <note type="speaker">
            Anf. 152 JOHNNY AHLQVIST (s) replik:
          </note>
          <note>
            Herr talman! För att börja med den sista frågan är faktiskt OTA
            en långvarig lösning för äldre arbetstagare. Kalmarmodellen kommer,
            som jag sade från talarstolen, att vara under ungefär ett år.
          </note>
          <note>
            Siri Dannaeus gör det lätt för sig här. Jag har efterlyst konkreta
            förslag om arbetsmarknadspolitiken. Ni säger bara nej till allting.
            Ni säger nej till en generationsväxling. Ni säger nej till att
            låta äldre arbetstagare, 60-åringar som är arbetslösa, gå hem
            med bibehållen a-kassa.
          </note>
          <note>
            Det kan ju faktiskt, Siri Dannaeus, finnas äldre arbetstagare
            i 60-årsåldern som inte orkar ta ett jobb.
          </note>
          <note>
            Då tycker jag faktiskt att det är viktigt att kunna ge dem den
            här möjligheten. Men sanningen kanske är,
          </note>
          <note>
            Siri Dannaeus, att det i era stolta paroller om det glömda Sverige
            inte finns plats för vanliga, utslitna arbetstagare. Jag tror
            att jag skall tolka det på det sättet.
          </note>
          <note>
            Sedan balanserar Folkpartiet verkligen på en mycket slak lina,
            som vanligt. Å ena sidan säger ni att ni vill ge mer resurser
            till kommunerna och höja barnbidraget. Å andra sidan hävdar ni
            med en åsnas envishet att Sverige skulle bli bättre av en moderatstyrd
            regering. Vad är viktigast: pengar till arbete i vård, omsorg
            och skola, eller skattesänkningar för de redan besuttna?
          </note>
          <note>
            När jag läser innantill i Folkpartiets motion finner jag att
            det tydligen är det gamla som fortfarande skall gälla för Folkpartiet.
            Man talar med kluven tunga. Jag kan inte anse annat när jag både
            läser motionen och lyssnar på Siri Dannaeus inlägg.
          </note>
          <note>
            Tyvärr kan inte Siri Dannaeus svara mig, herr talman. Jag kan
            bara konstatera att i förslaget från Folkpartiet finns inga alternativ
            för hur man skall komma till rätta med den höga arbetslösheten.
          </note>
          <note type="speaker">
            Anf. 153 PER UNCKEL (m) replik:
          </note>
          <note>
            Herr talman! Ordförande Ahlqvist börjar låta som en talande docka
            som man har på tivoli. Man stoppar i en peng och sedan talar dockan.
            Den säger precis samma sak år ut och år in. Den gör barn besvikna
            när de kommer tillbaka året därpå, för när de stoppar i en ny
            peng säger dockan precis samma sak. Det är Johnny Ahlqvist. Vad
            som än händer ute i verkligheten, hur arbetslösheten än utvecklas
            - man stoppar i en peng och sedan håller Johnny Ahlqvist samma
            anförande. Har han glömt det faktum att jobben blev fler före
            regeringsskiftet och att de har blivit färre sedan
          </note>
          <note>
            Johnny Ahlqvists parti har tagit över i regeringen?
          </note>
          <note>
            Johnny Ahlqvist sade att han aldrig tänker ge upp kampen mot
            arbetslösheten. Men, herregud, det är ju redan gjort! Det är därför
            som kritiken mot er i dag, från höger till vänster, om än med
            olika förslag, är så oerhört hård.
          </note>
          <note>
            I er egen budgetproposition, som ligger till grund för den här
            debatten, redovisar ni själva att arbetslösheten år 2000 sammantaget
            uppgår till 13,3 %. Jag håller er gärna räkning för att ni har
            flyttat runt gubbarna och gummorna mellan kolumnerna, men det
            är likväl nästan samma totalsiffra längst ned när man summerar.
            Det är därför jag ställer frågan: Vad är det för fel på de åtgärder
            som er något mer upplyste vän
          </note>
          <note>
            Tony Blair i Storbritannien har utfäst sig att vidta där? Svaret
            på Johnny Ahlqvists fråga till mig, nämligen vad Moderaterna vill
            göra, kan göras mycket enkelt: Gör som Blair, det är en bra början.
            Sedan kan vi resonera om stegen därefter.
          </note>
          <note type="speaker">
            Anf. 154 JOHNNY AHLQVIST (s) replik:
          </note>
          <note>
            Herr talman! Att svaret från Per Unckel blev mycket enkelt kan
            jag konstatera direkt, för Per
          </note>
          <note>
            Unckel har ett gammalt recept för att klara detta. Det är skattesänkningar.
            Ni vill inte ge mer pengar till kommunerna. Ni vill inte satsa
            någonting på vård, omsorg och skola, som kommer att ge ett antal
            arbetstillfällen. I stället säger ni att det är bättre att man
            sänker skatterna för dem som redan har det bra.
          </note>
          <note>
            Det som gör mig mest förvånad i Per Unckels inlägg är att Moderaterna
            säger nej till kunskapslyftet.
          </note>
          <note>
            Chansen för många, framför allt för de arbetslösa, är att höja
            sin kompetens och öka sina möjligheter att få ett jobb. Det kan
            man göra genom kunskapslyftet. Här hör vi en f.d. utbildningsminister
            säga nej och att det inte lönar sig på något sätt att utbilda
            sig.
          </note>
          <note>
            Nej, Per Unckel, jag tror inte att dockan som man stoppar ett
            litet mynt i representeras av mig här i kammaren. Det är faktiskt
            fler som har hållit på med de gamla recepten betydligt längre
            än vi har gjort från socialdemokratiskt håll och som har åberopat
            samma och åter samma visa. Jag vill inte ha den här retoriken,
            Per Unckel, men jag tycker faktiskt att det är bra att man kan
            tala om att ni tredubblade arbetslösheten när Per Unckel var minister.
            Man kan inte förneka detta, Per Unckel.
          </note>
          <note type="speaker">
            Anf. 155 PER UNCKEL (m) replik:
          </note>
          <note>
            Herr talman! Eftersom Johnny Ahlqvist har ytterligare en replik
            som jag inte kan svara på vill jag be honom att förklara varför
            han inte i Sverige kan göra det som Tony Blair anser att man bör
            och måste göra i
          </note>
          <note>
            Storbritannien. Om Johnny Ahlqvist kunde säga sig att socialdemokraterna
            i Sverige är beredda att föra samma politik som Blair gör i Storbritannien
            skulle vi vara en lång bit på väg mot en bred enighet i Sveriges
            riksdag om hur människor skulle kunna få riktiga arbeten. Glöm
            inte att i Storbritannien ligger arbetslösheten i dag på hälften
            av den som Sverige för närvarande uppvisar.
          </note>
          <note>
            Moderaterna vill ha skattesänkningar, säger Johnny Ahlqvist och
            beskärmar sig något alldeles förskräckligt över detta. Ja, vi
            vill ha skattesänkningar.
          </note>
          <note>
            De skall emellertid vara inriktade på företagande, så att vi
            kan få nya företag som kan anställa fler, och vi vill ha skattesänkningar
            inriktade på låg- och medelinkomsttagare, så att dessa inte slås
            ut i bidragsberoende. Jag trodde detta möjligen också kunde utgöra
            en brygga över till socialdemokraterna. T.o.m. Östros brukar i
            upplysta stunder - de kommer rätt sällan, men då och då slår de
            till - säga att världens högsta beskattning på låginkomsttagare,
            som Sverige håller sig med, är högre än vad som är anständigt.
          </note>
          <note>
            Moderaterna vill ha en satsning på kunskap, men på kunskap, inte
            bara på platser. Moderaterna vill satsa på vård och omsorg. Vi
            vill satsa på detta snarare än att lägga pengar på landstingsbyråkratin.
            Vi lägger de pengar som vi kan satsa på vården på vården och får
            därmed ut mer sjukvård för de pengar som skattebetalarna gemensamt
            ställer upp med. Svårare än så är det inte, Johnny Ahlqvist. Kom
            över till den här kanten, så skall vi gemensamt se till att få
          </note>
          <note>
            Sverige i arbete.
          </note>
          <note type="speaker">
            Anf. 156 JOHNNY AHLQVIST (s) replik:
          </note>
          <note>
            Herr talman! Jag tackar för den vänliga inbjudan, men jag avstår
            på det bestämdaste med tanke på de resultat som presterades genom
            skattesänkningar för de redan väl besuttna i landet förra gången
            ni regerade, Per Unckel. Det gav inga arbetstillfällen, och jag
            tror inte att det kommer att göra det i framtiden heller.
          </note>
          <note>
            Sedan trixar Per Unckel som vanligt med siffror och redovisar
            att arbetslösheten hade ökat. Det hade inte blivit några nya arbetstillfällen
            i Sverige sedan den socialdemokratiska regeringen tillträdde.
            Sanningen är den, Per Unckel, att det faktiskt har blivit en ökning
            med 64 000 jobb i landet sedan 1994, varav
          </note>
          <note>
            48 000 i industrin. Det är inte så att vi bara portionerar ut
            pengar till landstingsbyråkrater. Jag hoppas verkligen att Per
            Unckels kolleger i landsting runt om i landet läser den benämning
            som Per Unckel har gett dem.
          </note>
          <note>
            Jag förstår att Per Unckel försöker med dimridåer hela tiden.
            Det är, som jag sade, precis samma gamla förslag: sänkta skatter,
            lägre nivå i a-kassan och sjukförsäkringen och mer pengar till
            försvaret. Och det tror ni kommer att lösa arbetslöshetsproblemet.
            Nej, jag tror nog att det är bättre att Per Unckel försöker luta
            sig mot den socialdemokratiska majoriteten i stället, om vi på
            något sätt skall kunna klara att få ned arbetslösheten i landet.
          </note>
          <note>
            Det är mycket intressant att höra Per Unckel citera socialdemokrater.
            Tidigare har det varit så för moderaterna att de socialdemokrater
            som har varit värda att citera antingen har varit döda eller möjligtvis
            pensionerade. Nu är tydligen den moderata linjen att man även
            kan citera nu levande socialdemokrater, men de skall vara engelsmän.
          </note>
          <note type="speaker">
            Anf. 157 BARBRO JOHANSSON (mp) replik:
          </note>
          <note>
            Herr talman! Jag vill upprepa min fråga till Johnny
          </note>
          <note>
            Ahlqvist: Vad gäller för resursarbeten?
          </note>
          <note>
            Jag har läst vad som står i betänkandet, Johnny
          </note>
          <note>
            Ahlqvist. Blir man avstängd från a-kassan om man tackar nej till
            erbjudet arbete, t.ex. om man är rörläggare och åläggs att gå
            in som kvalitetshöjare på ett servicehem för äldre? Är man inte
            redan som 55-åring ganska utsliten i sitt jobb? Skall man behöva
            gå in och arbeta ytterligare med uppgifter som man absolut inte
            är utbildad för? Man tror på många arbetsförmedlingar att sådant
            kan hända. Blir man avstängd från akassan om man säger nej?
          </note>
          <note>
            Vad gäller för semester? Får dessa människor semester? Man säger
            att de bör gå in som vikarier. Har man reseförbud eller kommunarrest,
            eftersom man står till arbetsmarknadens förfogande? Kvalitetshöjarna
            blir, som jag ser det, ett konstant B-lag. Först blir man avskedad,
            och sedan får man komma tillbaka med sämre lön och sämre förutsättningar.
            Nyheten med en Kalmarmodell är faktiskt ingen nyhet längre, det
            är ytterligare ett beredskapsarbete.
          </note>
          <note>
            Det är märkligt att Johnny Ahlqvist gör gemensam sak med Hans
            Andersson och går emot en arbetstidsförkortning som skulle hjälpa
            Socialdemokraterna att genomföra en halvering av den öppna arbetslösheten.
          </note>
          <note>
            Lyssna på ditt eget kvinnoförbund, Johnny Ahlqvist.
          </note>
          <note>
            Det måste inte gå 25 år innan man genomför en arbetstidsförkortning.
            Gör det nu! Det finns en majoritet bland Sveriges arbetsföra befolkning
            nu, Johnny
          </note>
          <note>
            Ahlqvist.
          </note>
          <note type="speaker">
            Anf. 158 JOHNNY AHLQVIST (s) replik:
          </note>
          <note>
            Herr talman! Är det några jag lyssnar på är det kvinnor. Jag
            har lyssnat på Barbro Johansson i tre år och försökt att anamma
            de idéer som Miljöpartiet har.
          </note>
          <note>
            Men det är inte så enkelt med arbetstidsförkortning.
          </note>
          <note>
            Det är det som Hans Andersson redan insett.
          </note>
          <note>
            Vad händer om 40 % av de arbetslösa inte får de jobb som ni pratar
            om? Det är inte så lätt så att man kan göra kalkyler på ett antagande,
            som Miljöpartiet gör. Ni gör det alldeles för enkelt för er. Jag
            tycker också att man på ett eller annat sätt skall sänka arbetstiden.
            Men det måste vara realistiska alternativ.
          </note>
          <note>
            Man kan inte bara bygga drömslott hela tiden.
          </note>
          <note>
            Jag kan inte förstå Barbro Johanssons oro för att rörmokaren
            skall jobba som resursförstärkare på sjukhuset. Det finns som
            nämndes tidigare 100 000
          </note>
          <note>
            arbetslösa inom den offentliga sektorn. Det finns väl ingen anledning
            att då erbjuda en rörmokare att gå in som resursarbetare, när
            man redan har en stor tillgång till den typen av personal. Om
            det bara är det som
          </note>
          <note>
            Barbro Johansson tycker är det stora problemet och därför har
            sagt nej till Kalmarmodellen, tycker jag att det finns möjlighet
            att i en kommande votering revidera sin uppfattning.
          </note>
          <note>
            Jag tycker inte att man skall sprida irrläror, Barbro
          </note>
          <note>
            Johansson, dvs. att folk först skall sägas upp för att sedan
            få en möjlighet genom Kalmarmodellen. Kalmarmodellen är, som jag
            sade i mitt anförande, en tidsbegränsad åtgärd för att de arbetslösa
            inte skall passiviseras och för att klara de behov av vård och
            omsorg som finns ute i landet. Det är ingenting annat,
          </note>
          <note>
            Barbro Johansson. Det är skönt att konstatera att
          </note>
          <note>
            Barbro Johansson har läst betänkandet.
          </note>
          <note type="speaker">
            Anf. 159 BARBRO JOHANSSON (mp) replik:
          </note>
          <note>
            Herr talman! Om det finns 100 000 arbetslösa inom offentlig sektor,
            Johnny Ahlqvist, har de inte sagts upp? Det var konstigt.
          </note>
          <note>
            Jag får inget svar på mina frågor om kommunarrest och reseförbud
            på semestern. Blir man avstängd från a-kassan om man säger nej?
            Jag återkommer dessutom till frågan om arbetstidsförkortningen.
            Det är inte fråga om ett antagande. Vi har sett hur många jobb
            som skapats i t.ex. Tyskland vid en arbetstidsförkortning. Vi
            har lagt fram en rapport. Den har kontrollerats av forskare. De
            säger att detta är genomförbart och vettigt. Vi vill genomföra
            skattesänkningar med hjälp av de 20 miljarderna.
          </note>
          <note>
            Johnny Ahlqvist! Jag har fortfarande inte fått svar på mina frågor:
            Vad är det som gäller med dessa beredskapsarbeten?
          </note>
          <note type="speaker">
            Anf. 160 JOHNNY AHLQVIST (s) replik:
          </note>
          <note>
            Herr talman! Varför säger Barbro Johansson helt plötsligt att
            det är beredskapsarbeten? Det är på det enkla sättet så, att för
            att hitta någon form av avtal som överensstämde med den verklighet
            som fanns, valde vi och finansutskottet att i stället gå på det
            kommunala beredskapsavtalet. Därmed finns det inget likhetstecken
            mellan detta och beredskapsarbete.
          </note>
          <note>
            Sedan var det avstängningsreglerna. Vi har tidigare skrivit i
            a-kassepropositionen, och vi skrev när budgetpropositionen antogs,
            att man skall vara lämpad för de olika jobben, t.ex. resursarbete.
            Jag förutsätter att arbetsförmedlingen inte jagar dit en rörmokare
            för att ge injektioner på ett sjukhus. Jag tror att man på arbetsförmedlingarna
            är så kapabla att man kan göra den bedömningen själva. Naturligtvis
            är yrkesgruppen byggnadsarbetare kompetenta för det mesta, men
            de är minst kompetenta i fråga om sjukvård.
          </note>
          <note>
            Barbro Johansson! Jag litar på de människor som sitter på förmedlingarna.
          </note>
          <note type="speaker">
            Anf. 161 HANS ANDERSSON (v) replik:
          </note>
          <note>
            Herr talman! Det är inte så lätt att hålla reda på alla replikskiftena.
            Men Johnny Ahlqvist och jag kan väl enas om att formellt sjönk
            arbetslösheten mellan maj förra året och nu. Det står t.o.m. i
            klartext i AMS
          </note>
          <note>
            pressmeddelande. Men formellt ökade mängden arbetssökande. Man
            måste väl kunna begära att riksdagsledamöter kan lära sig de enklaste
            kategoriseringarna.
          </note>
          <note>
            Jag vill ändå ta upp en del saker med Johnny
          </note>
          <note>
            Ahlqvist.
          </note>
          <note>
            I bil. 3 till vårpropositionen skulle finnas avstämningen av
            vad som hade hänt på den stolta vägen mot halveringen av arbetslösheten.
            Vi har i vår motion framfört stark kritik mot den bilagan. Den
            innehåller ingen analys. Vi kan finna att arbetslösheten är väsentligt
            högre än den skulle ha varit enligt planen. Vi kan finna att arbetsmarknadsåtgärderna
            har förfallit.
          </note>
          <note>
            Vi kan finna att vi fick lägga till 5,4 miljarder kronor på a-kasseområdet,
            men inte någon analys om varför.
          </note>
          <note>
            Jag skulle vilja höra vad Johnny Ahlqvist har för analys.
          </note>
          <note>
            Johnny Ahlqvist sade att de ökar på de aktiva åtgärderna med
            1 miljard kronor. Ja, inom den ram som är kvar, Johnny Ahlqvist,
            gör ni vad vi har sagt, nämligen öronmärker litet mer pengar till
            arbetsmarknadsutbildning och något mer till otraditionella medel.
            Det är krav som Vänsterpartiet har fört fram under lång tid. Det
            är mycket bra. Men vi minskar utgiftsområde 14 för aktiva åtgärder
            med 2 124 052
          </note>
          <note>
            000 kronor - som Johnny Ahlqvist kan läsa i vårpropositionen
            och i utskottsmajoritetens beslut.
          </note>
          <note>
            Jag skulle vilja höra någon kommentar på det jag läste upp och
            de siffror jag nämnde angående den aktiva arbetsmarknadspolitikens
            förfall. Varför har vi den dramatiska minskningen på samtliga
            effektiva klassiska åtgärder? Varför ökar den hörnlundska dåliga
            kvalitetsmassan som finns i arbetsmarknadspolitiken?
          </note>
          <note>
            Det är en vild gissning när Johnny Ahlqvist nämner de 4 ½ procenten.
            Så långt vi kan överblicka ser det illa ut. Jag är inte skadeglad.
            Jag är fruktansvärt ledsen för detta, tillika hela fackföreningsrörelsen
            och alla de som intresserar sig för frågan. Vilken kursomläggning
            måste till för att vi skall nå det resultatet,
          </note>
          <note>
            Johnny Ahlqvist?
          </note>
          <note type="speaker">
            Anf. 162 JOHNNY AHLQVIST (s) replik:
          </note>
          <note>
            Herr talman! Först vill jag bemöta Hans Andersson i hans påstående
            att det har blivit ett förfall i arbetsmarknadspolitiken. Jag
            tror att både Hans Andersson och jag är överens om att det behövs
            någon form av volymåtgärder. Det är den enda volymåtgärd som gör
            människor berättigade till en ny akasseperiod. Det är naturligtvis
            därför vi fortfarande har den höga volymen. Jag tycker inte att
            man generellt skall säga som Hans Andersson, dvs. att arbetslivsutveckling
            och ALU är en åtgärd i förfall. Det finns faktiskt oerhört många
            bra ALU-projekt. Vi pekar på ett antal i betänkandet - inom naturvård
            och naturbruk, inom grupper där det inte blir någon undanträngningseffekt.
            Man måste även kunna använda sig av arbetslivsutveckling.
          </note>
          <note>
            Hans Andersson säger att vi har följt Vänsterpartiets förslag.
            När vi antog budgetpropositionen strax före jul, var det ett tillkännagivande
            där utskottet var rörande överens om att se mer medel för de aktiva
            åtgärderna, bl.a. arbetsmarknadsutbildning och att kanske sänka
            volymkraven. Nu har regeringen återkommit. Volymkraven har sänkts.
            Här finns mer medel till arbetsmarknadsutbildning. Man måste satsa
            mer där. Volymåtgärderna måste finnas kvar, annars kan folk bli
            utförsäkrade.
          </note>
          <note type="speaker">
            Anf. 163 HANS ANDERSSON (v) replik:
          </note>
          <note>
            Herr talman! Jo, det behövs volymåtgärder. Men förfallet består
            i att arbetsmarknadsutbildningarna har minskat med 19 %, beredskapsjobben
            med 26 %, utbildningsvikariaten osv., Johnny Ahlqvist. Vi vet
            varför. Alla vet varför. Ni försämrade reglerna så att småföretag
            och kommuner inte längre kunde utnyttja dem. Det drabbar entydigt
            kvinnor. Det var träffsäkert. Även rekryteringsstöd. Varför satte
            ni ett tak?
          </note>
          <note>
            Det har ingen statsfinansiell effekt. Det är arbetsmarknadspolitiskt
            kontraproduktivt. Alla instanser som har någon kompetens på området
            anser att detta är felaktigt, kontraproduktivt. Varför genomförs
            det?
          </note>
          <note>
            Det är förfallet. Vi avläser förfallet i omläggningen från högkvalitativa
            åtgärder till lågkvalitativa. Vi ser den genom att den passiva
            utbetalningen av arbetsmarknadsförsäkringen ökar dramatiskt, samtidigt
            som
          </note>
          <note>
            - och det är sanningen - vi har minskat budgeten för aktiva åtgärder
            med drygt 2,1 miljarder. Det är ingen ökning, Johnny Ahlqvist.
          </note>
          <note>
            Slutligen var det den flexibla a-kassan. Vi har överfört pengar
            till åtgärdssidan för att ha en samordnad behandling för de människor
            som befinner sig i åtgärder. Ni föreslår att regeringen skall
            fatta beslut om att människor skall ha a-kassa, men att det skall
            göras undantag från regeln att de skall söka jobb. De skall betraktas
            som varande i åtgärder fast de erhåller a-kassa. Varför använda
            den lösningen? Är det bara för att skapa en tvåmiljardersberedskap
            för att kunna dela ut godis vid val? Om det är det enda skälet,
            är man riktigt illa ute i arbetsmarknadspolitiken. Då är det snarast
            värre än ett förfall.
          </note>
          <note type="speaker">
            Anf. 164 JOHNNY AHLQVIST (s) replik:
          </note>
          <note>
            Herr talman! Det är inte som Hans Andersson beskriver det i fråga
            om flexibel användning av akassan. Hans Andersson vet precis lika
            väl som jag varför vi har accepterat detta. Vi har accepterat
            det därför att vi måste kunna pröva alla de projekt som kan finnas
            ute i landet. Då går det inte att komma med enskilda förslag på
            arbetsmarknadspolitiska åtgärder som måste behandlas i utskottet,
            diskuteras här i kammaren och sedan fattas beslut om. Man måste
            kunna hantera detta betydligt snabbare. Om några dagar kan inte
            kammaren fatta beslut. Man får då förlita sig på att regeringen
            behandlar frågan om flexibel användning av a-kassan med omdöme.
          </note>
          <note>
            Det är precis som jag har sagt tidigare, Hans Andersson. Vid
            de resor jag har gjort ute i landet - de jag har träffat på det
            kommunala planet, vid arbetsförmedlingar osv. - har jag sett att
            det finns massor med uppslag.
          </note>
          <note>
            Jag tycker faktiskt att det är bättre att man använder a-kassan
            till en aktiv åtgärd i stället för en passiv.
          </note>
          <note>
            Man kan göra på det sättet och ändå ha sin trygghet.
          </note>
          <note>
            Angående taket på rekryteringsstödet så kan man förstås ha hur
            stora volymer som helst på allting. Men min uppfattning om rekryteringsstödet
            är att det har varit för generösa bestämmelser tidigare. Även
            om man har haft ett behov av att anställa folk har det ändå slutat
            med att man använt sig av rekryteringsstödet.
          </note>
          <note>
            Nu säger vi att rekryteringsstödet skall användas till vissa
            prioriterade grupper.
          </note>
          <note>
            Herr talman! Jag glömde att be Hans Andersson om ursäkt för att
            jag inte svarade på hans första fråga om Rocards förslag om arbetstidsförkortningen.
            Detta förslag är inte det enda saliggörande. Det bygger nämligen
            på en ökad deltidsarbetslöshet. Det är risken med förslaget. Efter
            Hans Anderssons tidigare inlägg kan jag inte se varför kammaren
            skulle fatta ett beslut om ett förslag som ytterligare ökar deltidsarbetslösheten
            - den är faktiskt hög nog som den är i dag. Förslaget löser inte
            detta problem på den svenska arbetsmarknaden.
          </note>
          <note type="speaker">
            Anf. 165 ELVING ANDERSSON (c):
          </note>
          <note>
            Herr talman! Timmen börjar bli sen, och debatten har varit lång.
            Det innebär att jag skall fatta mig ganska kort i mitt inlägg.
          </note>
          <note>
            Flera av de talare som har deltagit tidigare i den här arbetsmarknadspolitiska
            debatten har hänvisat till statistik från Arbetsmarknadsverket.
            Jag har också läst den här statistiken och pressmeddelandet som
            kom häromdagen. Utan att fördjupa mig i siffermaterialet tycker
            jag att man kan konstatera att det var väldigt länge sen man läste
            statistik från AMS som innehåller så pass mycket positiva siffror
            som fallet är här. Den totala arbetslösheten minskar. Antalet
            långtidsarbetslösa minskar. Antalet lediga platser i tillverkningsindustrin
            ökar. Sysselsättningsläget för ungdomar förbättras. Antalet varsel
            minskar osv.
          </note>
          <note>
            Detta är glädjande och positiva signaler. Men det är naturligtvis
            viktigt att komma ihåg att trots detta ligger arbetslösheten på
            en fullständigt oacceptabelt hög nivå. De förbättringar som redovisas
            är väldigt små och sker väldigt sakta. Man kan säga att de är
            alltför små och sker alltför sakta. Men det viktiga är att det
            ändå finns en del positiva signaler. Jag tror att det beror på
            att vi nu börjar se en del av resultatet av den ekonomiska politik
            som har förts under de senaste åren.
          </note>
          <note>
            Genom saneringen av statsfinanserna som har skett genom överenskommelsen
            mellan Centerpartiet och regeringen har goda ekonomiska förutsättningar
            skapats för näringslivet. Det handlar framför allt kanske om den
            kraftiga räntesänkning som har kunnat genomföras, och att vi har
            fått bukt med inflationen.
          </note>
          <note>
            Enligt en annan statistisk uppgift jag såg häromdagen beräknas
            investeringarna i näringslivet uppgå till mellan 65 och 70 miljarder
            kronor under 1997. Den typen av höga investeringsnivåer leder
            naturligtvis till ökad sysselsättning.
          </note>
          <note>
            En mängd andra åtgärder har också vidtagits för att stimulera
            utvecklingen för i första hand de mindre företagen och för nyföretagandet.
            Hit kan bl.a. räknas sänkta arbetsgivaravgifter riktade till framför
            allt de mindre företagen, återinförd kvittningsrätt, lindringar
            i dubbelbeskattningen, en reformerad arbetsrätt som är bättre
            anpassad till de mindre företagens förutsättningar och behov,
            ett bättre socialt skydd för egenföretagare genom den nya a-kassan
            - ja, listan kan göras ganska lång. Jag tror att det sammantaget
            är de här åtgärderna som vi nu börjar kunna se effekterna av i
            form av positiva signaler och något mer positiva prognoser från
            AMS.
          </note>
          <note>
            Ett viktigt observandum som man dock måste göra när man studerar
            statistiken är att de regionala obalanserna snabbt ökar i vårt
            land. Den tillväxt vi har i ekonomin och i sysselsättningen kommer
            inte hela landet till del. Här måste det snabbt till kraftfulla
            politiska åtgärder för att åstadkomma minskade i stället för ökade
            klyftor mellan regionerna. Skall tillväxten få kraft och bli uthållig
            måste vi ta till vara tillväxtkraften i hela landet. Vi har inte
            råd att lämna vissa regioner bakom oss.
          </note>
          <note>
            Herr talman! En sanning som tål att upprepas är att nya jobb
            inte tillskapas genom arbetsmarknadspolitik. Det handlar om andra
            politiska områden:
          </note>
          <note>
            näringspolitik, skattepolitik, regionalpolitik, jordbrukspolitik,
            trafikpolitik osv. Inte minst handlar det om energipolitik. Det
            beslut som riksdagen fattade i går kväll om att påbörja avvecklingen
            av kärnkraften och i stället satsa på långsiktigt hållbara energisystem
            betraktar jag som historiskt och mycket glädjande.
          </note>
          <note>
            Det kommer att leda till att nya jobb växer fram - nya jobb som
            dessutom kommer att tillskapas i de regioner i Sverige som har
            det svårast ur sysselsättningssynpunkt.
          </note>
          <note>
            En eländes litania drogs här i riksdagens talarstol i går kväll
            av ett femtontal moderater. Den gick ut på att ett medeltida mörker
            skulle sänka sig över Sverige och att fattigdom och svält skulle
            bre ut sig som en farsot därför att riksdagen fattat ett beslut
            om att stänga Barsebäcksreaktorerna. Den argumenteringen visar
            ju bara att de ingenting har begripit.
          </note>
          <note>
            Avvecklingen av kärnkraften och satsningen på förnybara inhemska
            energikällor är inget hot mot välfärden och sysselsättningen.
            Tvärtom ger det stora möjligheter att skapa nya arbetstillfällen
            och en positiv regional utveckling.
          </note>
          <note>
            Det kraftiga tillskott av medel till kommun och landsting som
            det nu skall fattas beslut om innebär att kvaliteten inom vård,
            omsorg och skola kan höjas.
          </note>
          <note>
            Samtidigt innebär det naturligtvis positiva sysselsättningseffekter,
            inte minst för kvinnor eftersom det i stor utsträckning är en
            kvinnlig arbetsmarknad inom de här sektorerna.
          </note>
          <note>
            Inom arbetsmarknadspolitiken vidtas nu ett antal åtgärder som
            är positiva och som medverkar till att vi bättre skall kunna ta
            till vara den konjunkturuppgång som vi är inne i. Det handlar
            inte minst om att de s.k.
          </note>
          <note>
            volymmålen för AMS nu skrivs ned, vilket innebär att man kan
            satsa mer på kvalitet än på kvantitet i de arbetsmarknadspolitiska
            åtgärderna. Genom detta skapas framför allt ett ökat utrymme inom
            yrkesinriktad arbetsmarknadsutbildning. Det är mycket positivt,
            eftersom vi vet att vissa typer av yrkesutbildningar nästan alltid
            leder till ordinarie jobb.
          </note>
          <note>
            Decentraliseringen av arbetsmarknadspolitiken går nu också vidare.
            Det blir mindre av centrala föreskrifter och regler och mer av
            lokal frihet - frihet att utifrån de lokala förutsättningarna
            och behoven forma en arbetsmarknadspolitik som passar i den egna
            kommunen. De lokala arbetsförmedlingsnämnderna kommer att få mer
            att säga till om. Detta tror jag är oerhört viktigt, därför att
            förhållandena och förutsättningarna ser så olika ut på olika håll
            i vårt land. Att tro att vi på central nivå skall kunna göra detaljerade
            regelverk och riktlinjer som skall kunna fungera i hela landet
            är en felsyn. Vi måste vända på perspektiven och se till att man
            kan arbeta lokalt utifrån de lokala förutsättningarna. Jag tycker
            att det är en positiv utveckling att decentraliseringen nu går
            vidare. För min del ser jag detta som ett steg som jag är övertygad
            om kommer att behöva följas av fler steg för en ytterligare ökad
            decentralisering.
          </note>
          <note>
            Andra viktiga åtgärder som vidtas har berörts tidigare. Det handlar
            om satsning på resursarbeten, vilket är positivt både för de arbetslösa
            som erbjuds möjligheten och för verksamheten som sådan där de
            här personerna kommer att fungera som kvalitetshöjare.
          </note>
          <note>
            En mer flexibel användning av arbetslösheten skall prövas. Tillfälliga
            avgångsersättningar skall också införas. Det finns även andra
            komponenter i det beslut vi nu skall fatta om en stund här i riksdagen.
            Jag är övertygad om att beslutet kommer att leda till en mer effektiv
            arbetsmarknadspolitik som i sin tur kommer att leda till att den
            positiva utveckling vi nu har för arbetslösheten ytterligare kan
            förstärkas.
          </note>
          <note type="speaker">
            Anf. 166 PER UNCKEL (m) replik:
          </note>
          <note>
            Herr talman! Elving Anderssons anförande gör mig så bekymrad.
            Framför allt därför att Elving Andersson förefaller att tro att
            alla de goda tecken han räknade upp faktiskt kommer att förslå.
            Han citerar från en AMS-rapport och glömmer att en SCB-
          </note>
          <note>
            rapport samtidigt sade precis tvärtom. Sedan säger
          </note>
          <note>
            Elving Andersson att det var trevligt att AMS sade att går bra.
          </note>
          <note>
            Han tittar på de goda ekonomiska förutsättningar som har skapats
            för näringslivet, säger han, och låtsas inte om att det ena företaget
            efter det andra funderar över hur i hela friden de skall klara
            sig undan effekterna av det som bl.a. Elving Andersson i samarbete
            med Socialdemokraterna ställer till med.
          </note>
          <note>
            Hör inte Elving Andersson småföretagen tala om sjukförsäkringsperioden?
            Ser inte Elving Andersson effekterna i tidningarna i dag av att
            företag flyttar bort ifrån börsens A-lista till O-listan för att
            slingra sig undan det som regeringen och Centerpartiet har ställt
            till med för dessa företag? Hör inte Elving Andersson? Ser han
            inte?
          </note>
          <note>
            Eller, för att ta upp kärnkraftsavvecklingen, tror
          </note>
          <note>
            Elving Andersson verkligen på fullt allvar att det blir något
            bra av att man slänger bort 20 miljarder kronor i investeringar
            i effektiva energiproduktionsanläggningar? Någon måste ju betala
            dessa 20 miljarder kronor. Jag har respekt för om man absolut
            vill stänga av kärnkraftverk och är beredd att betala notan. Men
            man skall inte säga att stängda kärnkraftverk innebär att någonting
            blir bättre i det här samhället.
          </note>
          <note>
            Herr talman! Om det nu var så, för att vända på steken, att Elving
            Andersson hade rätt, att allting blev så bra på grund av allt
            det här konstiga, återstår det för Elving Andersson att besvara
            frågan: Hur i hela friden kan det då komma sig att arbetslösheten
            likväl inte går ned i den budget som Elving Anderssons parti har
            signerat tillsammans med Socialdemokraterna?
          </note>
          <note>
            Varför går arbetslösheten inte ned?
          </note>
          <note type="speaker">
            Anf. 167 ELVING ANDERSSON (c) replik:
          </note>
          <note>
            Herr talman! Jag vet inte om Per Unckel lyssnade på mitt anförande
            eller om han har utvecklat någon form av selektiv hörsel så att
            han bara hör det han tycker är intressant att höra och struntar
            i resten.
          </note>
          <note>
            Jag sade att det var positivt att det fanns en del positiva signaler
            i AMS statistik. Men när Per Unckel säger att jag sade att det
            var tillräckligt och att vi var på väg att lösa problemen, är
            det helt fel. Jag konstaterade att även om det finns positiva
            tecken är de alltför små och det går alltför långsamt. Det behövs
            massor med åtgärder för att komma vidare i den här utvecklingen.
            Men jag tycker ändå att det är värt att notera att för första
            gången på väldigt länge kan vi se den här typen av positiva signaler
            i AMS-statistiken.
          </note>
          <note>
            Det har vi inte kunnat göra tidigare.
          </note>
          <note>
            Per Unckel berör småföretagen. Jag är ute ganska mycket och träffar
            ganska många småföretagare. Visst finns det problem av olika slag,
            men det finns också ganska mycket som småföretagarna upplever
            som positivt. Det gäller inte minst de sänkta arbetsgivaravgifterna,
            som de nu har fått.
          </note>
          <note>
            Den införda kvittningsrätten för nyföretagande är positiv. Det
            är ett sätt att generera riskkapital i ett uppbyggnadsskede.
          </note>
          <note>
            Många småföretagare som jag har träffat tycker att det är mycket
            positivt att deras sociala situation äntligen lösts på ett någorlunda
            vettigt sätt inom akassesystemets ram. Det skall vara ett system
            där även egenföretagare skall kunna erhålla a-kassa.
          </note>
          <note>
            Det finns både plus och minus. Jag tror att det finns mycket
            att göra för att ytterligare ge förutsättningar för småföretagen
            att expandera och därmed kunna anställa fler. Det handlar inte
            minst om krångel- och byråkratiområdet. Det finns oerhört mycket
            att göra med att förenkla regelverk, t.ex. att göra det lättare
            för egenföretagare som vill starta att få F-
          </note>
          <note>
            skattebevis osv. Det finns massor med åtgärder kvar.
          </note>
          <note>
            Men det är inte bara eländes elände, som Per Unckel beskriver
            det.
          </note>
          <note type="speaker">
            Anf. 168 PER UNCKEL (m) replik:
          </note>
          <note>
            Herr talman! Jag skall väl hålla Elving Andersson i räkning för
            att ett och annat kan vara bra. Det är inte det som jag egentligen
            diskuterar. Jag diskuterar att det inte är tillräckligt bra, eftersom
            arbetslösheten inte går ned. Det finns en enkel mätare på om saker
            och ting är bra eller dåligt, nämligen om det blir goda effekter.
            Om Elving Andersson kunde visa för mig att regeringen och Elving
            Andersson själva tror på att det blir flera jobb genom det de
            gör, skulle jag känna mig litet lugnare.
          </note>
          <note>
            Men när ni själva i budgetpropositionen skriver att det inte
            kommer att hända någonting mer än att gubbarna och gummorna flyttar
            från en kolumn till en annan, tycker jag att allt det goda inte
            är gott nog.
          </note>
          <note>
            Sedan tror jag uppriktigt sagt, Elving Andersson, att många av
            de småföretagare ni möter skulle vara oändligt mycket gladare
            för det som Centern eventuellt har lyckats baxa de socialdemokratiska
            kollegerna litet grand av vägen med, om ni inte samtidigt hade
            gjort det sämre för småföretagarna genom att fördubbla arbetsgivarperioden
            i sjukförsäkringen. Ta bort den! Tvinga Johnny Ahlqvist och de
            andra att ta bort den! Då skulle jag börja tro att Centern gör
            någon nytta i regeringssamarbetet, annars inte.
          </note>
          <note>
            Elving Andersson säger att det behövs göras
          </note>
          <note>
            "massor med mera". Det är väl bra. Då frågar man sig var i dessa
            tjocka böcker "massor med mera" finns.
          </note>
          <note>
            Det finns ju "massor med mera" möjligheter att lägga fram "massor
            med mera" förslag. Men det finns ju inte en enda reservation i
            detta från Centern. Då grips man av misstanken att det inte finns
            så "massor med mera" som Centern faktiskt vill göra gällande.
            Det står ingenting här. Vi alla andra har lagt fram förslag som
            Centern är välkommen att ansluta sig till.
          </note>
          <note>
            Till slut säger Elving Andersson att det ändå är positivt att
            det blir litet bättre nu och det var länge sedan sist. Ja, det
            är ungefär 2 ½ år sedan sist, herr talman. Det var ungefär vid
            den tiden som de åtgärder
          </note>
          <note>
            Elving Anderssons parti vidtog tillsammans med mitt hade klingat
            av från den förra borgerliga regeringsperioden. Det är en förskräckligt
            lång tid som är tappad.
          </note>
          <note type="speaker">
            Anf. 169 ELVING ANDERSSON (c) replik:
          </note>
          <note>
            Herr talman! Jag har inga invändningar mot Per
          </note>
          <note>
            Unckels sätt att beskriva statistiken. Jag kan arbetsmarknadsstatistiken
            för de senaste åren ganska väl.
          </note>
          <note>
            Det stämmer att vi hade en positiv utveckling då.
          </note>
          <note>
            Utifrån min utgångspunkt tycker jag att den nytillträdda socialdemokratiska
            regeringen tillsammans med Vänsterpartiet ägnade sig åt en olycklig
            återställarpolitik under det andra halvåret 1994. Det gjorde att
            den positiva utveckling bröts. Men nu är vi på väg att återigen
            kunna notera positiva siffror.
          </note>
          <note>
            I min förra replik hann jag inte kommentera Per
          </note>
          <note>
            Unckels resonemang om kärnkraften. Jag är för min del helt övertygad
            om att det beslut som fattades i går innebär positiva möjligheter
            även ur arbetsmarknadssynpunkt. Det är positivt ur miljösynpunkt,
            ur energipolitisk synpunkt och på andra sätt. Men det är också
            ett riktigt beslut ur sysselsättningssynpunkt. Nu skall vi börja
            ta till vara de naturresurser som vi själva har i
          </note>
          <note>
            Sverige för att skapa långsiktigt hållbara system som vi vet
            kan hålla över tiden och som ger sysselsättning i de regioner
            som arbetsmarknadspolitiskt kanske är allra mest utsatta. Men
            dessvärre är det också en gammal sanning att Moderaternas intresse
            för den regionala utjämningen är mycket ljumt. Det är väl ett
            av skälen till varför man fäster så liten betydelse vid det här
            beslutet.
          </note>
          <note type="speaker">
            Anf. 170 SIRI DANNAEUS (fp) replik:
          </note>
          <note>
            Herr talman! Jag tackar Elving Andersson för att han tog upp
            detta med arbetslöshetsstatistiken. Då får jag möjlighet att säga
            någonting till Hans Andersson egentligen.
          </note>
          <note>
            Både Hans Andersson och Elving Andersson ...
          </note>
          <note type="speaker">
            Anf. 171 FÖRSTE VICE TALMANNEN:
          </note>
          <note>
            Repliken gäller alltså Elving Andersson.
          </note>
          <note type="speaker">
            Anf. 172 SIRI DANNAEUS (fp) replik:
          </note>
          <note>
            Herr talman! Elving Andersson tyckte att det var mycket positivt
            med arbetsmarknadspolitiken. Det är ju det jag säger när jag pratar
            om att arbetsmarknadsstatistiken visar ett annat ansikte än vad
            den i själva verket har. Det är precis som det står på första
            sidan, att det är färre arbetslösa än förra året. Börjar man räkna
            så stämmer inte detta.
          </note>
          <note>
            Det är inte så att jag bara har läst detta själv. Jag ringde
            faktiskt till kansliet för att få hjälp med att tolka dessa siffror.
            De fick i sin tur ringa till AMS.
          </note>
          <note>
            Det visade sig att det döljer sig litet andra saker i detta som
            man inte riktigt förstår när man läser det.
          </note>
          <note>
            Det är nämligen så att de öppet arbetslösa som finns redovisade
            har blivit 2 500 färre. Å andra sidan finns det öppet arbetslösa
            som väntar på vägledande insatser, som kanske är föräldralediga
            osv. De är ganska många.
          </note>
          <note>
            Det här gör att man kan räkna sig detta till godo och säga att
            det har blivit något bättre när man presenterar därav arbetslösa,
            dvs. öppet arbetslösa. Tillsammans är det 700 000 som är arbetslösa
            eller finns i åtgärder. Det är några fler än i maj förra året.
            Då var det 697 000.
          </note>
          <note type="speaker">
            Anf. 173 ELVING ANDERSSON (c) replik:
          </note>
          <note>
            Herr talman! Vi skall väl inte ha någon seminarieverksamhet här
            i kammaren i kväll om hur man läser
          </note>
          <note>
            AMS statistik. Det får vi finna andra tillfällen för.
          </note>
          <note>
            Men jag kan hålla med Siri Dannaeus på en punkt, nämligen att
            den här typen av statistik som ibland produceras inte är helt
            lättolkad. Men de sammanfattningar som görs på s. 1 i pressmeddelandet
            återfinns också i statistiken på s. 2.
          </note>
          <note>
            Låt oss inte tvista om det. Låt oss konstatera att det är alltför
            många som är arbetslösa. Jag sade inte i mitt inledningsanförande
            att det finns mycket positiva signaler i AMS rapport. Jag sade
            att det finns positiva signaler, men att de är för få och att
            det dessutom går för sakta. Men det är ändå positiva signaler,
            vilket jag tycker är värt att notera. Det kvittar egentligen hur
            man läser den här statistiken, det är ändå så att t.ex.
          </note>
          <note>
            antalet öppet arbetslösa har minskat med 3 000 jämfört med förra
            året. Samtidigt har även antalet sysselsatta i arbetsmarknadspolitiska
            åtgärder minskat. Det är alltså inte en överflyttning från den
            ena åtgärden till den andra.
          </note>
          <note>
            Det är så att antalet varsel har minskat. Vi får nu fler platser
            i tillverkningsindustrin. För ungdomar ljusnar tillvaron med ett
            minskande antal arbetslösa.
          </note>
          <note>
            Så det finns ett antal ljuspunkter. Låt oss ta vara på dem. Men
            låt oss ändå - det vill jag gärna understryka
          </note>
          <note>
            - konstatera att man inte skall slå sig till ro med det här.
            Vi måste visa otålighet på det här området. De signaler som är
            för få och som går för sakta kan bli fler och snabbare framöver.
          </note>
          <note type="speaker">
            Anf. 174 SIRI DANNAEUS (fp) replik:
          </note>
          <note>
            Herr talman! Jag håller med Elving Andersson om väldigt mycket.
            Det jag sade var att statistiken är svårläst och att man egentligen
            säger litet andra saker.
          </note>
          <note>
            Det hade jag egentligen tänkt säga till arbetsmarknadsministern
            som inte är här. Jag vet nämligen att
          </note>
          <note>
            AMS nu kommer att ändra statistiken så att den blir mer lättläst.
            Då kanske man inte behöver ha 40 poäng i statistik för att kunna
            läsa den. Det kanske räcker med att vara en dilettant som jag,
            som bara har
          </note>
          <note>
            10 poäng i statistik. Man kanske klarar sig med det.
          </note>
          <note type="speaker">
            Anf. 175 HANS ANDERSSON (v) replik:
          </note>
          <note>
            Herr talman! Det är förskräckligt att höra Elving
          </note>
          <note>
            Andersson. I själva verket finns det en officiell statistik,
            och det är SCB:s AKU-statistik. Det finns 51 000
          </note>
          <note>
            färre jobb nu än för ett år sedan. Arbetslösheten har enligt
            AKU gått upp från 7,1 % till 7,8 % i maj.
          </note>
          <note>
            När man hör Elving Andersson framstår Johnny
          </note>
          <note>
            Ahlqvist som en hårdför kritiker, nästan en gerillakamrat på
            vänsterkanten, i sin kamp mot regeringen.
          </note>
          <note>
            Elving Andersson är så servil, och det kanske man måste vara
            om man betjänar varje tänkbar regeringskonstellation. Det är ju
            så det har blivit.
          </note>
          <note>
            Jag vill ställa några konkreta frågor. Utbildningsbidraget drar
            ned ersättningen till 100 kr om dagen för dem som inte har haft
            turen att komma in i vare sig a-kassa eller KAS-system. Är det
            inte Centern som brukar tala om grundtrygghet? LO, som naturligtvis
            ville ha det här, protesterade inte för mycket, och det gjorde
            inte TCO heller. Det var ju en delfinansiering av 80-procentsnivån.
            Men hur kan Elving Andersson gå med på detta? Har han över huvud
            taget förstått innebörden?
          </note>
          <note>
            Så till lönebidrag, Samhall, de arbetshandikappade. Här brukar
            Folkpartiet, Miljöpartiet, Vänstern och
          </note>
          <note>
            Centern gå ihop. Inte så nu. Inte ett pip har hörts om de arbetshandikappade,
            trots att vi har 7 000 färre platser.
          </note>
          <note>
            När det gäller regionalpolitiken är det som Elving
          </note>
          <note>
            Andersson sade: De regionala obalanserna ökar. Vi har lagt fram
            förslag. Vi säger nej till att minska sysselsättningsbidraget.
            Vi har lagt pengar till landshövdingeuppdraget. Varför låter sig
            Centern nöjas med en situation som innebär en oerhört negativ
            utveckling för de regionalt utsatta områdena?
          </note>
          <note>
            För att inte tala om småföretagen och sjuklöneperioden. Vi har
            ett förslag - som det går att rösta på -
          </note>
          <note>
            om att ta bort hela sjuklöneperioden för de riktigt små företagen.
            När det sedan gäller kompetensutveckling för de små företagen
            har man inte ett enda förslag.
          </note>
          <note>
            Man andas inte om det.
          </note>
          <note>
            Nej, Elving Andersson, inlägget som kom alldeles nyss hade inget
            sakligt innehåll. Det sade egentligen bara: Jag vill så väldigt
            gärna vara med som understöd för regeringen även om det går dåligt.
          </note>
          <note type="speaker">
            Anf. 176 ELVING ANDERSSON (c) replik:
          </note>
          <note>
            Herr talman! Jag hade inte förväntat mig några bifallsovationer
            från Hans Anderssons sida. Hade jag fått det hade jag blivit väsentligt
            mer bekymrad än jag blev av det inlägg han nu gjorde. Det var
            det gamla vanliga.
          </note>
          <note>
            Hans Andersson tar upp några konkreta frågor. De har ju diskuterats
            tidigare.
          </note>
          <note>
            Jag vet att Hans Andersson har ett starkt engagemang för regionalpolitiken.
            Men en del av de förslag som är framlagda är inte särskilt operativa.
            Jag tror att vi måste ta helt nya grepp när det gäller regionalpolitiken.
            Vi i Centern har medverkat till att föra över mer resurser från
            AMS till direkta småföretagarstöd och landsbygdsutvecklingspengar
            med regionalpolitiska förtecken. Så det sker en del.
          </note>
          <note>
            Vi har också stora resurser för regionalpolitiska insatser till
            vårt förfogande via EU-fonder. Men det är kringgärdat av byråkrati
            och krångel. Men jag tror att några av de stora viktiga bitarna
            i regionalpolitiken, inte minst när det gäller samhällets infrastruktur,
            handlar om tillgång till bra postservice och bra teletjänster
            på lika villkor, om att man kan jobba med
          </note>
          <note>
            ISDN-teknik utan att behöva betala tiotusentals kronor i anslutningsavgifter
            utanför de större städerna.
          </note>
          <note>
            Det finns förslag om att vi skall montera ned delar av de mindre
            tingsrätterna, av polisservice ute på landsbygden. Det finns en
            mängd sådana här åtgärder.
          </note>
          <note>
            Vi måste alltså ta helt andra stora radikala grepp om vi skall
            kunna vända den regionalpolitiska utvecklingen. Det pågår arbete,
            och vi får väl se vilka förslag som kommer i höst från regeringen.
            Då skall vi ta den debatten. Men jag är helt övertygad om att
            det behövs mycket nytänkande. De gamla regionalpolitiska recepten
            är inte verkningsfulla längre.
          </note>
          <note type="speaker">
            Anf. 177 HANS ANDERSSON (v) replik:
          </note>
          <note>
            Herr talman! Visst är det viktigt med både post och tele, och
            det tycks vara litet fel på kommunikationen även här i salen.
            Jag fick ju inga svar alls.
          </note>
          <note>
            Och visst kan det vara roligt att se vad regeringen kommer med,
            men det skall jag fråga regeringen om vid lämpligt tillfälle.
            Jag frågar vad Centern tycker i dessa viktiga frågor.
          </note>
          <note>
            Varför säger man ja till sänkningen av utbildningsbidrag som
            entydigt vänder sig mot de ickeetablerade på arbetsmarknaden?
            Varför ger man inget stöd till lönebidrag och Samhall? Samhall
            har dessutom ett direkt program för 1 800 jobb som inte innebär
            nettokostnader.
          </note>
          <note>
            Varför säger man ja till neddragningarna av de sysselsättningsfrämjande
            åtgärdsanslagen, Elving
          </note>
          <note>
            Andersson? Det går lättare att svara om man åtminstone lyssnar
            på vad jag säger.
          </note>
          <note>
            Varför säger man ja till de 90 miljonerna som bara plockas bort
            av något slags besparingsskäl direkt från det regionalpolitiska
            området? För att inte tala om sjuklöneperioden.
          </note>
          <note>
            Jag kan förstå mycket av regeringens politik. Jag kan förstå
            en hel del av den socialdemokratiska politiken, men jag är djupt
            kritisk till den. Men det här begriper jag ärligt talat inte.
            Nu har jag tagit upp ett antal för Centerpartiet kära frågor,
            och ni bara sviker dem. Ni verkar knappt inse vad ni gör när ni
            stöder regeringens förslag. Jag skulle gärna vilja ha ett muntligt
            svar, så att jag inte i det här fallet behöver vare sig postgång
            eller telekommunikation. Ett rakt svar här i salen skulle sitta
            bra.
          </note>
          <note type="speaker">
            Anf. 178 ELVING ANDERSSON (c) replik:
          </note>
          <note>
            Herr talman! Frågan om utbildningsbidragen är ju egentligen väldigt
            knepig. Det handlar om hur man jämför olika grupper med varandra.
            Skall en del av dem som utbildar sig ha en hög ersättning, medan
            kamraten som sitter bredvid i samma utbildningslokal får låna
            pengar för att kunna försörja sig?
          </note>
          <note>
            Det här är ett sätt att skapa likvärdiga villkor som gör att
            det inte lönar sig att gå via arbetslöshet och arbetsmarknadspolitiska
            åtgärder i stället för att gå direkt på utbildning.
          </note>
          <note>
            De här jämförelserna mellan olika grupper som deltar i olika
            åtgärder har varit föremål för många prövningar och omvärderingar
            under årens lopp, och det är ett stort problem. Jag är inte hundraprocentigt
            säker på att vi har hamnat helt rätt, men jag tror det.
          </note>
          <note>
            Låt oss följa utvecklingen och se vad som händer.
          </note>
          <note>
            Lönebidragen tar Hans Andersson också upp. Det är ett ämne som
            vi diskuterat åtskilliga gånger. Ett problem är att det inte finns
            ekonomiska resurser att vara alla goda gåvors givare i alla sammanhang.
            Vi har nu ändå fått fasta spelregler när det gäller lönebidragen.
            Det har varit oerhört rörigt länge. Vi har gjort tillfälliga ingripanden
            ett halvår i taget för att rädda folk från att bli uppsagda inom
            den ideella sektorn osv. Nu har vi åtminstone fått klara spelregler
            som jag uppfattat tagits emot positivt bland handikapprörelsen,
            som representerar många av de människor som arbetar med lönebidrag.
            Man kan alltid önska att man skulle ha större volymer och mer
            resurser till allting. Tyvärr finns det hela tiden ekonomiska
            begränsningar som gör att vi inte kan göra allt som vi kanske
            skulle vilja göra.
          </note>
          <note type="speaker">
            Anf. 179 INGRID BURMAN (v):
          </note>
          <note>
            Herr talman! Under trycket av massarbetslöshet håller samhället
            på att förändras. Klassklyftorna och utanförskapet växer. Regeringen
            har sanerat landets budget. Det var nödvändigt. Det har man gjort
            i en takt och på ett sådant sätt som gjort att massarbetslösheten
            permanentats år efter år.
          </note>
          <note>
            Enligt många bedömare är en högkonjunktur på gång. Förhoppningsvis
            kommer det att sätta sina spår så att arbetslösheten går ned.
            Men högkonjunktur och tillväxt kommer inte ensamma att lösa arbetslöshetsproblemet.
            Vi menar att det är hög tid att vidta kraftåtgärder för att minska
            arbetslösheten. Vi delar regeringens uppfattning att den kommunala
            sektorn måste ha mer pengar både för verksamheten och för arbetstillfällenas
            skull. Vi menar att det regeringen föreslår i vårbudgeten är bra
            men inte tillräckligt.
          </note>
          <note>
            Vi i Vänsterpartiet menar att det behövs många åtgärder för att
            komma till rätta med arbetslösheten.
          </note>
          <note>
            Det handlar om näringslivspolitik, pengar till offentlig sektor,
            om att sänka skatten för låginkomsttagare och finansiera det med
            en skattehöjning för höginkomsttagare. Det handlar vidare om att
            långinkomsttagare måste ges ett rejält konsumtionsutrymme, om
            tillväxt i ekonomin och också om en arbetstidsförkortning. Vi
            har länge drivit den frågan. Vi gör det av jämställdhetsskäl.
            Normen 40 timmars vecka och 8 timmars dag sattes i ett samhälle
            där en i familjen, ofta mannen, arbetade. När kvinnorna gick ut
            i arbetslivet fick stora grupper betala sin egen arbetstidsförkortning,
            eftersom två i ett hushåll knappast kan arbeta heltid och samtidigt
            hinna med ett familjeansvar. Förvärvsmönstret i samhället förändrades,
            men arbetstidsmönstret bestod. Det är dags att ändra på det.
          </note>
          <note>
            Vi driver frågan om en arbetstidsförkortning av livskvalitetsskäl
            för att människor skall ha tid och ork att leva likväl som att
            ha en rätt att arbeta. Vi driver frågan därför att vi anser att
            det är dags att omfördela arbetstiden så att de som i dag har
            jobb och som arbetar alltmer får kortare arbetstid och de som
            långtidsparkerats i arbetslöshet får återvända till arbetslivet.
          </note>
          <note>
            Alltfler inser nödvändigheten av en arbetstidsförkortning. Senast
            var det Centerpartiet som i sin valplattform föreslog det. Alltfler
            fackliga organisationer driver frågan både avtalsvägen och lagstiftningsvägen.
            Det är bra. Jag kan bara beklaga att samtidigt som frågan drivs
            av alltfler väljer Miljöpartiet att via famösa påhopp, både i
            och utanför denna kammare, profilera sig partiegoistiskt i stället
            för att delta i arbetet med att samla goda krafter och driva sakfrågan.
          </note>
          <note>
            Barbro Johansson vet mycket väl att Vänsterpartiet länge har
            drivit den här frågan sakligt. En arbetstidsförkortning skall
            genomföras i två steg: 35 timmars vecka före år 2000 och 30 timmars
            vecka på andra sida sekelskiftet. Barbro Johansson har i ett replikskifte
            i dag tagit fasta på en rubrik i en tidning där rubriken är: 6
            timmars dag nu. Förhoppningsvis läser människor hela tidningen
            där det framgår att rubriken kompletterats med förslag till både
            tillvägagångssättet och hur det skall genomföras. Jag hoppas att
            det här är väldigt tillfälligt som kommer att klinga av när kongressyran
            inom Miljöpartiet lagt sig och vi åter tillsammans kan delta i
            sakliga debatter om hur vi skall genomföra en arbetstidsförkortning.
          </note>
          <note>
            Vänsterpartiet har motionerat om att införa 35
          </note>
          <note>
            timmars vecka före år 2000 med målet att nå 30 timmars arbetsvecka
            någon gång på andra sidan sekelskiftet. Detta skall ske lagstiftningsvägen.
            Sedan skall parterna i vanlig ordning förhandla om förläggning
            och löneutrymme på det sätt som vi alltid genomfört generella
            arbetstidsförkortningar i Sverige. Vi har gjort det förr, och
            vi kan göra det nu.
          </note>
          <note>
            I den politiska debatten menar socialdemokraterna att en arbetstidsförkortning
            är önskvärd och skall införas avtalsvägen. Om detta inte går och
            om det skulle medföra uppenbara orättvisor är man beredd att återkomma
            med en lagstiftning.
          </note>
          <note>
            Avtalade arbetstidsförkortningar har alltid lett till orättvisor.
            Stora förbund med högt löneläge och starka konfliktvapen, ofta
            manliga, har klarat av att förkorta arbetstiden medan förbund
            med låga löner och svagt konfliktvapen, ofta kvinnliga, har halkat
            efter.
          </note>
          <note>
            Vi menar att det inte finns någon anledning att ta omvägen över
            orättvisor när det gäller att genomföra en generell arbetstidsförkortning.
          </note>
          <note>
            Vi vet också att avtalade arbetstidsförkortningar ofta sker i
            små steg. Metall är ett tydligt exempel. Där är arbetstidsförkortningen
            12 minuter i veckan, och det ger inga sysselsättningseffekter.
            Vi menar att det är dumt att frånhända sig sysselsättningseffekterna
            vid en arbetstidsförkortning. Är det något en samlad forskarvärld
            är enig om är det just att om en arbetstidsförkortning skall ge
            sysselsättningseffekter måste den tas med rejäla kliv.
          </note>
          <note>
            En arbetstidsförkortning måste betalas. Därför har vi föreslagit
            att man skall utreda Rocards modell, som också EU-parlamentet
            ställt sig bakom. Modellen innebär i korthet att man kraftigt
            sänker arbetsgivaravgiften för de första 32 timmarna i veckan
            och höjer den rejält för de tillkommande timmarna. Det skulle
            skapa utrymme för bibehållen lön vid en arbetstidsförkortning
            och dessutom skapa ekonomiska incitament som motverkar övertidsuttag.
            Det skulle inte alls stimulera till deltidsarbete om man kombinerade
            det med att sänka normen för arbetstid generellt i en lagstiftning.
            Tvärtom skulle det stimulera till att förlänga deltiderna och
            få ned övertidsuttaget. Det tål att tänka på!
          </note>
          <note>
            Modellen bygger också på att minskade utgifter i arbetsmarknadspolitiken
            finansierar minskade intäkter från arbetsgivaravgifterna. Vi menar
            att modellen är intressant att utreda och utveckla ur ett svenskt
            perspektiv.
          </note>
          <note>
            Vi föreslår också en utökad försöksverksamhet med arbetstidsförkortning
            för att vi skall få erfarenhet och kunskap om sysselsättningseffekter,
            hälsoeffekter, produktivitetseffekter m.m. från olika sektorer
            och branscher. Vi kan konstatera att här ligger Sverige långt
            efter vårt grannland Finland, där man genomfört och ofta permanentat
            arbetstidsförkortningar inom en rad industriföretag och där förkortningarna
            finansierats av produktivitetsökningar genom förlängd driftstid.
            Det har resulterat i nyanställningar. Där har man också utbredd
            försöksverksamhet inom offentlig sektor, där den förkortade arbetstiden
            ersatts med ungefär 80 % av nyanställningar, allt enligt en representant
            från finländska arbetsmarknadsdepartementet.
          </note>
          <note>
            Arbetstidsförkortningarna i Finland initierades av den finländska
            regeringen utifrån insikten att ökad tillväxt inte skapade nya
            arbetstillfällen i tillräcklig omfattning. Trots växande BNP kvarstod
            massarbetslösheten. EU-parlamentets modell bygger också på insikten
            om att en ökad produktivitet måste mötas med arbetstidsförkortningar,
            om vi vill undvika massarbetslösheten.
          </note>
          <note>
            Jag hyser stor förhoppning om att den här insikten skall växa
            också i Sverige. Jag är, som sagt, ganska hoppfull. Jag vet att
            vi håller på att få en majoritet i parlamentet för att på ett
            eller annat sätt lotsa i land en arbetstidsförkortning. Jag hoppas
            bara att det inte dröjer alltför länge innan vi är där.
          </note>
          <note>
            Herr talman! Andra har redan för Vänsterpartiets räkning yrkat
            bifall till reservation nr 5, som innehåller våra förslag till
            arbetstidsförkortning. Jag nöjer mig med att instämma i det yrkandet.
          </note>
          <note type="speaker">
            Anf. 180 BARBRO JOHANSSON (mp) replik:
          </note>
          <note>
            Herr talman! Jag måste gå upp i svaromål på Ingrid Burmans generalangrepp.
            Självklart är det, Ingrid
          </note>
          <note>
            Burman, bra om man kan samarbeta, men när Ingrid
          </note>
          <note>
            Burman i detta sammanhang tar upp hela citat måste jag svara.
          </note>
          <note>
            Att Miljöpartiet har gått ut mot Vänsterpartiet beror naturligtvis
            på att er partiledare uttalat att 77 % i en genomförd enkät svarat
            att man valde sex timmars arbetsdag hellre än 5 % högre lön. Bakgrunden
            är den att Vänsterpartiet ville lagstifta om 25 % arbetstidssänkning
            med bibehållen lön. Det är i realiteten ett lönelyft om 33 %.
            Det är inte på den vägen vi skall samarbeta för att komma till
            målet.
          </note>
          <note>
            Ingrid Burman har själv uttalat att man skall genomföra den här
            arbetstidsförkortningen snabbt. Hans
          </note>
          <note>
            Andersson och Johnny Ahlqvist sade nyss att det inte kan gå så
            fort, men jag hoppas att Ingrid Burman håller fast vid att man
            skall agera snabbt.
          </note>
          <note>
            Vad gäller den modell som Vänsterpartiet har gått ut med vill
            jag peka på att SEKO-undersökningen visade att 77 % valde två
            timmar kortare arbetsvecka.
          </note>
          <note>
            Vänsterpartiet ändrade detta till att gälla två timmar kortare
            arbetstid per dag. Om man går ut med en sådan argumentation tycker
            vi att man fördärvar samarbetet.
          </note>
          <note type="speaker">
            Anf. 181 INGRID BURMAN (v) replik:
          </note>
          <note>
            Herr talman! Jag skall börja med den tidning som
          </note>
          <note>
            Barbro Johansson hänvisar till. Det är sant att det fanns ett
            slarvfel i vårt referat av en undersökning som SEKO hade gjort.
            Samma slarvfel fanns i en artikel som publicerades i DN den 7
            januari i år, undertecknad av bl.a. Marianne Samuelsson, riksdagsledamot
            för Miljöpartiet. Jag tänker inte därför säga att
          </note>
          <note>
            Marianne Samuelsson är populist eller något sådant, men jag konstaterar
            att det är något udda att ena dagen stå bakom ett felcitat och
            nästa dag angripa andra som anför samma felcitat. Det är beklagligt
            med felcitat.
          </note>
          <note>
            I frågan hur vi skall genomföra en arbetstidsförkortning vet
            Barbro Johansson mycket väl att Vänsterpartiet år efter år har
            motionerat om en generell lagstiftad arbetstidsförkortning till
            35 timmar i veckan i ett första steg. Så sent som den 10 maj för
            två år sedan motionerade Miljöpartiet om en arbetstidsförkortning
            som skulle vara genomförd den 3 juli, inom sju veckor. Sedan dess
            har Miljöpartiet, tack och lov, närmat sig Vänsterpartiet och
            begär inte att en arbetstidsförkortning skall vara genomförd ens
            inom sju år.
          </note>
          <note>
            I stället räknar man i år, 1997, in besparingar på en arbetstidsförkortning
            för 1998.
          </note>
          <note>
            Jag skulle tro att arbetstidsfrågan skulle drivas bättre, om
            man närmade sig Vänsterpartiet när det gäller både ett genomförande
            av det här med litet av perspektiv och sättet att finansiera det
            hela.
          </note>
          <note type="speaker">
            Anf. 182 BARBRO JOHANSSON (mp) replik:
          </note>
          <note>
            Herr talman! Jag blev faktiskt glad när Ingrid
          </note>
          <note>
            Burman sade att det var fråga om ett slarvfel. Detta har redovisats
            i många sammanhang, och jag tycker att det är bra. Det erkändes
            dock inte av er partisekreterare i en radiodebatt med mig att
            det var fråga om ett slarvfel, utan han vidhöll påståendet att
            vi ville att arbetstiden skulle sänkas med bibehållen lön. Det
            har vi aldrig sagt, utan vi vill att arbetstidsförkortningar genomförs
            med timlöner som motsvarar produktivitetsökningen.
          </note>
          <note>
            Det är dock bra om vi kan närma oss till varandra.
          </note>
          <note>
            Vi är naturligtvis glada för erkännandet att de av
          </note>
          <note>
            Vänsterpartiet publicerade uppgifterna bygger på ett slarvfel.
          </note>
          <note type="speaker">
            Anf. 183 INGRID BURMAN (v) replik:
          </note>
          <note>
            Herr talman! Det vore bra om också Marianne
          </note>
          <note>
            Samuelsson kunde medge att slarvfel är beklagliga.
          </note>
          <note>
            Det är jag säker på att hon tycker.
          </note>
          <note>
            När det gäller genomförande av en arbetstidsförkortning med bibehållen
            lön vill jag säga att vi i Sverige alltid genomdrivit arbetstidsförkortningar
            på det sättet. Att förkorta arbetstiden med reducerad lön skulle
            innebära att man skulle lagfästa deltidsarbete.
          </note>
          <note>
            Vi tror inte att det är rimligt. Däremot skall vi göra så som
            vi alltid har gjort, dvs. sänka normen för deltidsarbete i arbetstidslagen.
            Sedan skall parterna i vanlig ordning förhandla om förläggning
            och om vilket löneutrymme som finns.
          </note>
          <note>
            Om Miljöpartiet vill bryta den traditionen, har man ett nytt
            sätt att se både på lönebildning och på hur arbetstidsförkortningar
            genomförs. Men Miljöpartiet är ju känt för att pröva nya modeller.
          </note>
          <note>
            Jag tror att både Miljöpartiet och arbetstidsfrågan tjänar på
            att vi både försöker vara seriösa och ha väl underbyggda förslag
            i debatterna om arbetstidsförkortning. Man blir inte trovärdigare
            i sakfrågan av att man försöker blåsa upp rubriker eller lösryckta
            citat.
          </note>
          <note>
            Jag beklagar att Miljöpartiet har agerat på det här sättet, och
            jag förväntar mig att vi i stället kan driva sakfrågan tillsammans
            med socialdemokrater, centerpartister och de fackliga organisationerna.
            Frågan förtjänar en bättre hantering.
          </note>
          <note type="speaker">
            Anf. 184 HANS KARLSSON (s):
          </note>
          <note>
            Herr talman! Jag vill först bekantgöra för kammaren och för världen
            i övrigt att riksdagens årliga fotbollsmatch slutade med en 2-0-seger
            för Helgeandspojkarna. Det var deras 23:e seger.
          </note>
          <note>
            Därefter vill jag tacka arbetsmarknadsutskottet och finansutskottet
            för den positiva behandlingen av motion A47 om arbetsförmedlingsnämndernas
            roll, väckt av mig och mina socialdemokratiska kolleger på
          </note>
          <note>
            Örebrobänken.
          </note>
          <note>
            I en motion med ungefär samma lydelse, Fi85, ger
          </note>
          <note>
            Marie Wilén, Centerpartiet, uttryck för en liknande inställning
            till arbetsförmedlingsnämnderna som den vi har. Svaret på motionerna
            är, som jag tolkar det, så nära ett bifall man kan komma utan
            ett tillkännagivande till regeringen.
          </note>
          <note>
            Herr talman! Jag tillåter mig att citera ett avsnitt ur arbetsmarknadsutskottets
            yttrande:
          </note>
          <note>
            "Arbetsmarknadsutskottet delar den uppfattning som kommer till
            uttryck i motionerna, nämligen att decentraliseringen av arbetsmarknadspolitiken
            är ett viktigt inslag i bekämpningen av arbetslösheten. En större
            handlingsfrihet på den lokala nivån och en klarare rollfördelning
            mellan AMV och de lokala aktörerna är därför önskvärd. Arbetet
            på att förenkla och harmonisera dagens arbetsmarknadspolitiska
            åtgärder måste därför fortsätta. Reglerna skall givetvis vara
            enkla och lättolkade för alla berörda parter för att missförstånd
            och eventuella orättvisor skall kunna undvikas. Inte minst är
            det viktigt att de arbetsförmedlingsnämnder som nu får ett allt
            större ansvar för den lokala arbetsmarknadspolitiken känner att
            de verktyg som de hanterar kan användas så effektivt som möjligt."
          </note>
          <note>
            Herr talman! Vi hade inte kunnat säga det bättre själva.
          </note>
          <note>
            Arbetsmarknaden har genomgått dramatiska förändringar under 90-talet.
            Sysselsättningen har fallit från ungefär 83 % i början av 90-talet
            till drygt 70 % i dag. Gruppen som aldrig efterfrågas på arbetsmarknaden
            växer. Människor som tvingats ut från arbetsmarknaden i början
            av 90-talet tror inte på möjligheten att återvända. Jag tror att
            det är just det som är det stora hindret för att på nytt nå full
            sysselsättning -
          </note>
          <note>
            människor tror inte att det är möjligt.
          </note>
          <note>
            Sedan regeringsskiftet hösten 1994 har stora ansträngningar gjorts
            för att vända utvecklingen. Men det har varit trögt. Trots en
            kraftfull politik mot arbetslösheten har stundtals t.o.m. antalet
            arbetslösa ökat.
          </note>
          <note>
            På den borgerliga kanten har diverse företrädare tagit denna
            utveckling till intäkt för att påstå att vi socialdemokrater inte
            klarar arbetslösheten. Som svar på det tycker jag att det räcker
            med att konstatera att ingen regering i modern tid på så kort
            tid har tappat så många jobb som regeringen Bildt: 500 000 färre
            jobb på tre år. Jag undrar om någon någonsin kommer i närheten
            av detta bottenrekord. - Nog om detta.
          </note>
          <note>
            Vill man diskutera arbetsmarknaden seriöst skall man ödmjukt
            konstatera att ingen har något enkelt universalmedel mot arbetslösheten.
            Centralstyrda åtgärdsprogram fungerar inte, och marknadskrafterna
            kan inte ensamma lösa massarbetslösheten.
          </note>
          <note>
            Därför är det så viktigt att den lokala kraften tas till vara.
            Det finns på många håll runt om i landet massor av engagemang,
            idérikedom, lust att pröva vingarna. Men då måste vi våga ge människor
            lokalt förtroende att pröva sin idéer. Det är bra med nationella
            mål. Det är bra med likartat uppträdande från arbetsmarknadsmyndigheterna
            var man än verkar landet. Men motverkar ett likartat uppträdande
            och nationella mål möjligheten att få människor i arbete är det
            likafullt fel. Goda ansatser blir det bästas fiende.
          </note>
          <note>
            Herr talman! Vi satsar stora summor pengar på en bra arbetsmarknadsförsäkring,
            på en kraftfull arbetsmarknadspolitik och ett omfattande studiestöd.
            Sammantaget rör det sig om belopp i storleksordningen
          </note>
          <note>
            100 miljarder. Det är en mycket stor del av statsbudgeten. Dessa
            pengar måste vara så effektiva som det någonsin är möjligt. De
            måste kunna användas där de ger bäst resultat. Med lokala fackliga
            företrädare, det lokala näringslivet och kommunernas företrädare,
            i arbetsförmedlingsnämnder med rejält manöverutrymme, kan vi öka
            effektiviteten i dessa 100
          </note>
          <note>
            miljarder avsevärt. De steg vi nu tar är steg i rätt riktning.
            Det kan behövas fler sådan steg - kanske till hösten, kanske senare.
          </note>
          <note>
            Bifall till utskottets hemställan i finansutskottets betänkande
            nr 20!
          </note>
          <note type="speaker">
            Anf. 185 DAN ERICSSON (kd):
          </note>
          <note>
            Herr talman! Jag beklagar att jag på grund av olika omständigheter
            inte kunde delta i partirundan tidigare om arbetsmarknadspolitiken.
            Men bättre sent än aldrig! Dessutom blir mitt anförande nu betydligt
            kortare än det var tänkt, och det kan kanske glädja herr talmannen.
          </note>
          <note>
            Det land som inte förmår identifiera och uppmuntra drivkrafterna
            till företagande, innovationer och utveckling kommer aldrig att
            lyckas i sina målsättningar när det gäller ekonomisk utveckling
            och låg arbetslöshet. På den punkten finns det mycket att önska
            när det gäller en förändring av den nuvarande politiken.
          </note>
          <note>
            Vi har från Kristdemokraternas sida lagt fram ett omfattande
            batteri med förslag som skulle få fart på tillväxt och företagande
            och därmed ge förutsättningar för nya jobb. Vi har budgetmässigt
            finansierat ett paket på 15 miljarder. Det är en sådan satsning
            som kan sätta fart på Sverige. Det programmet har presenterats
            tidigare under dagens debatt, varför jag inte går in på det i
            detalj.
          </note>
          <note>
            När det gäller arbetsmarknadspolitiken är våra ståndpunkter kända.
            Vi vill föra ned beslutsfattande och resurser till samverkan mellan
            kommun, arbetsförmedling och försäkringskassa. Det var ju något
            som Hans Karlsson nyss efterlyste.
          </note>
          <note>
            Vi vill bryta de rigida regelsystemen och se mer till kvalitet
            än till kvantitet när det gäller åtgärderna.
          </note>
          <note>
            Satsning på arbetshandikappade är en annan viktig profilfråga
            för oss kristdemokrater, liksom lärlingssystem och ungdomslöner
            för att tillförsäkra ungdomar fotfäste på arbetsmarknaden.
          </note>
          <note>
            Det krävs en omläggning av företags- och näringspolitiken för
            att få fler jobb, och det krävs en reformering av arbetsmarknadspolitiken
            för att den skall återfå sin rätta plats som smörjmedel vid förändringar
            på arbetsmarknaden.
          </note>
          <note>
            Herr talman! Regeringen lade nyligen fram en näringspolitisk
            rapport. Av den framgår att den positiva kurvan för nyetablering
            av företag som fanns vid regeringsskiftet 1994 har brutits. Sedan
            regeringen
          </note>
          <note>
            Persson hade tillträtt tappade Sverige på ett år 51 000
          </note>
          <note>
            platser i sysselsättningen. Enligt AMS prognos tappas
          </note>
          <note>
            46 000 i sysselsättningen under 1997. Hans Karlsson nämnde en
            del siffror från förra regeringsperioden.
          </note>
          <note>
            Man kan faktiskt säga att den nuvarande regeringen närmar sig
            också de talen.
          </note>
          <note>
            Vi har fått en ökande arbetslöshet. I AMS senaste veckorapport
            meddelas att 355 359 personer är öppet arbetslösa. Totalt står
            nu 726 165 personer utanför den ordinarie arbetsmarknaden. Och
            i SCB:s rapport för maj redovisas en öppen arbetslöshet på 7,8
            %. Vid motsvarande tidpunkt förra året handlade det om
          </note>
          <note>
            7,1 % - en kraftigt ökad öppen arbetslöshet på ett år.
          </note>
          <note>
            Också långtidsarbetslösheten har ökat.
          </note>
          <note>
            Den här verkligheten försöker regeringen med snart sagt alla
            medel dölja. I stället för att bedriva en politik för företagande
            och nya arbetstillfällen försöker man få bort de arbetslösa ur
            statistiken och sopa problemen under mattan med olika konstlade
            åtgärder.
          </note>
          <note>
            Sveriges huvudproblem är i dag arbetslösheten, och regeringen,
            som snart haft tre år på sig, förmår inte få ned arbetslöshetstalen.
            Tvärtom! Och det var ändå på den frågan Socialdemokraterna vann
            valet
          </note>
          <note>
            1994: Man skulle få ned arbetslösheten, sätta folk i arbete och
            därmed åstadkomma tillväxt, företagande, framtidstro. Vi kan konstatera
            att den socialdemokratiska regeringen har misslyckats på denna
            punkt under den långa tid som man har haft makten hittills.
          </note>
          <note>
            Men arbetsmarknadsministern gör väl något? För ett halvår sedan
            sade Margareta Winberg så här i den arbetsmarknadsdebatt som vi
            då hade: "Nu kan vi se att en skördetid kommer. Nu står vi inför
            1997, då politiken kommer att bära frukt också vad gäller fler
            arbeten."
          </note>
          <note>
            Och hur är det nu då - har Margareta Winberg fått rätt? Dessvärre
            inte - tvärtom. För ett år sedan sade arbetsmarknadsministern
            att vi skulle vänta på att åtgärderna som vi då beslutade om skulle
            träda i kraft.
          </note>
          <note>
            Nu har de gjort det, och vad är resultatet? Ökad arbetslöshet,
            dessvärre. Ingenting av det som då sades från ministerns sida
            har stämt, kan vi konstatera när vi nu ser utfallet.
          </note>
          <note>
            Jag måste säga att den socialdemokratiska riksdagsgruppen är
            mer tålmodig med arbetsmarknadsministern nu än under förra mandatperioden.
            Då var det 6 % arbetslöshet, och man krävde dåvarande arbetsmarknadsminister
            Hörnlunds avgång. Och hur länge kan arbetsmarknadsministerns riksdagsgrupp
            vänta innan man i konsekvensens namn väl ändå måste kräva att
            någonting händer? Johnny Ahlqvist kanske kan ge ett svar på den
            frågan - det var han som ställde det här kravet under den förra
            mandatperioden.
          </note>
          <note>
            Det är många frågor man skulle kunna ställa om arbetsmarknadspolitiken.
            Jag skall koncentrera mig på en enda. Den handlar om feriearbete.
            I samband med presentationen av budgetpropositionen i höstas lovade
            regeringen att alla ungdomar skulle få feriearbeten under sommaren
            1997, alltså denna sommar. Kommer detta att uppnås, eller vilket
            är läget när det gäller feriearbeten? Skolloven har börjat eller
            börjar nu i dagarna. Frågan är: Får de skolelever som då önskar
            ett feriearbete? Regeringen har lovat. Nu önskar jag ett svar.
            Det är Johnny Ahlqvist, ordförande i arbetsmarknadsutskottet och
            regeringens representant, som bör svara på den frågan. Kommer
            ungdomarna att få feriearbete denna sommar, något som regeringen
            har lovat?
          </note>
          <note>
            Sist, herr talman, vill jag säga att jag var i Hagfors i Värmland
            för ett par veckor sedan. Det är en av de orter som har drabbats
            hårt av arbetslöshet och som har ett bekymmersamt läge också fortsättningsvis.
          </note>
          <note>
            Man har vänt sig till regeringen, och regeringen har varit där.
            Man har vänt sig till andra partier för att de skall agera. Jag
            vill ta det som ett exempel. Vad man vill där är att få möjlighet
            att på den lokala nivån själv hantera arbetsmarknadspengarna -
            de pengar som finns till åtgärder - i samverkan mellan det lokala
            näringslivet, arbetsförmedlingen och kommunen. Man vill ha flexibilitet.
            Man vill använda åtgärderna på det sätt som man tror är bäst för
            Hagfors och för utvecklingen där. Man vill också pröva att disponera
            en del av a-kassemedlen.
          </note>
          <note>
            För vår del har vi sagt att det är detta vi måste pröva. Vi vill
            föra ned arbetsmarknadspolitiken på den lokala nivån.
          </note>
          <note>
            Jag skulle vilja ha ett svar på den frågan från
          </note>
          <note>
            Johnny Ahlqvist. Det gäller de orter där man har initiativkraft
            och vilja att hantera arbetsmarknadsmedlen så som man tycker är
            bäst för orten. Varför ger ni dem inte den möjligheten fullt ut?
            Varför har vi fortfarande denna centralstyrning och detta rigida
            regelsystem, som vi vet inte passar? Det kan vara olika på olika
            orter och i olika regioner. Varför för ni inte ned arbetsmarknadspolitiken
            på den lokala nivån och låter de människor som har att hantera
            den praktiska verkligheten göra det? Jag tror att de i långa stycken
            klarar detta bättre än andra, med tanke på det sätt som arbetsmarknadspolitiken
            fungerar i dag.
          </note>
          <note type="speaker">
            Anf. 186 JOHNNY AHLQVIST (s) replik:
          </note>
          <note>
            Herr talman! Det är många frågor som Dan Ericsson tar upp. Det
            är frågor som egentligen gäller det interna regeringsarbetet.
            När det gäller akassemedlens flexibilitet har utskottsmajoriteten
            - jag tror att även Dan Ericsson har skrivit under - klart och
            tydligt sagt att a-kassemedlen skall kunna användas på ett mer
            flexibelt sätt. De besluten skall fattas av regeringen och inte
            av riksdagen. Det är väl svar på den frågan.
          </note>
          <note>
            Jag tror säkert att det finns oerhört många förslag ute på det
            lokala planet. Jag talade om detta tidigare i mitt anförande,
            när Dan Ericsson ägnade sig åt kraftsporter. Jag höll ett inledningsanförande.
            Jag kan inte ta samma anförande igen bara för att Dan Ericsson
            har råkat spela fotboll någonstans utanför stan. Det är en fråga
            om prioriteringar.
          </note>
          <note>
            Ungdomarna är inte bara en statlig angelägenhet.
          </note>
          <note>
            De är faktiskt en angelägenhet även för kommunerna och inte minst
            för företagarna. Jag tror att företagarna har ett stort intresse
            av att presentera och lansera sitt företag via ungdomsjobb. Jag
            tror att man gemensamt måste sträva åt samma mål, och inte bara
            säga att regeringen måste skapa jobb till ungdomarna.
          </note>
          <note>
            Dan Ericsson driver fortsatt myten om den dåliga företagsandan
            i Sverige. Det är faktiskt inte så, Dan
          </note>
          <note>
            Ericsson. Någon från Kristdemokraterna viftade tidigare i debatten
            med Dagens Industri. Om Dan Ericsson läser Dagens Industri i dag
            kan han se att tidningen pekar på att företagen har det bästa
            orderläge man har haft på två års tid. Det är väl inte så illa
            med klimatet för företagarna här i landet.
          </note>
          <note>
            Dan Ericsson är ensam om dessa förslag. Det skulle vara väldigt
            intressant att se vem han skulle genomföra dem med. Jag kan bara
            konstatera att
          </note>
          <note>
            Kristdemokraterna kräver 2,5 miljarder mer till vård och omsorg,
            men man vill samarbeta med Moderaterna som vill skära 7,6 miljarder
            på omsorgen. Efter att ha sett Dan Ericsson stappla in i kammaren
            med lindat ben tror jag kanske att han röstar på vårt förslag
            i stället för på Moderaternas.
          </note>
          <note type="speaker">
            Anf. 187 DAN ERICSSON (kd) replik:
          </note>
          <note>
            Herr talman! Med anspelning på det som Johnny
          </note>
          <note>
            Ahlqvist tar upp kan jag säga att jag blev justerad i ett tidigt
            skede och att jag faktiskt hade möjlighet att lyssna på Johnny
            Ahlqvists anförande. I det framkom inte så värst mycket nytt utöver
            vad som står i utskottsbetänkandet.
          </note>
          <note>
            Det är bara att konstatera, som jag gjorde, att regeringen för
            ett år sedan sade att vi skulle vänta tills deras åtgärder hade
            trätt i kraft. Då skulle vi se resultaten. Det har gått ett år.
            Åtgärderna har trätt i kraft.
          </note>
          <note>
            Resultaten ser vi - arbetslösheten ökar.
          </note>
          <note>
            För ett halvår sedan sade regeringen att skördetiden skulle komma
            - vänta och se. Vi ser vad vi skördar. Det är ökad arbetslöshet.
            Det var det som var poängen. Ni har gjort utfästelser som ni inte
            förmår att leva upp till.
          </note>
          <note>
            Jag fick heller inget svar på frågan om löftet om feriearbeten
            till alla ungdomar. Det var faktiskt ett löfte regeringen gav.
            Är det på det sättet att alla ungdomar inte kommer att få feriearbete
            denna sommar?
          </note>
          <note>
            Är det på det sättet jag skall uttolka det Johnny
          </note>
          <note>
            Ahlqvist svarade?
          </note>
          <note>
            Jag fick inte heller något svar på min första fråga.
          </note>
          <note>
            Hur stort är tålamodet i den socialdemokratiska riksdagsgruppen
            med den arbetsmarknadsminister vi har nu? Under förra perioden
            var det Börje Hörnlund som administrerade arbetsmarknadspolitiken,
            och då tröt tålamodet för Johnny Ahlqvist vid 6 % arbetslöshet.
          </note>
          <note>
            Då var det dags för ministern att avgå. Hur är det nu,
          </note>
          <note>
            Johnny Ahlqvist? Ni har snart suttit vid makten i tre år. När
            tryter tålamodet för er under denna mandatperiod? När ställer
            ni motsvarande krav på ministern denna gång? Det vore intressant
            att få ett svar på detta.
          </note>
          <note type="speaker">
            Anf. 188 JOHNNY AHLQVIST (s) replik:
          </note>
          <note>
            Herr talman! Jag tror att Dan Ericsson gör ett stort misstag
            om han säger att arbetsmarknadspolitiken skall skapa de nya jobben.
            Jag kan åter hänvisa till
          </note>
          <note>
            Dagens Industri, där det pekas på orderläget, på att köpkraften
            ökar mer och på att man handlar mer varor. Naturligtvis kommer
            detta att sätta sina spår i sysselsättningen. Det är självklarheter.
          </note>
          <note>
            Dan Ericsson hänvisade i förra replikskiftet till alla rigida
            regler i regelverket när det gäller arbetsförmedlingsnämnder och
            över huvud taget, som jag förstod det. Jag ber om ursäkt för att
            jag inte kommenterade det. Det är ju inte AMS som skapar dessa
            rigida regler. En stor del av dessa rigida regler har skapats
            i denna kammare. De har skapats av olika regeringar, oavsett färg.
          </note>
          <note>
            Jag har ännu aldrig upplevt annat än att nya arbetsmarknadsministrar
            har nya idéer. Nya utskottsledamöter i arbetsmarknadsutskottet
            har ytterligare nya idéer. Tillsammans har vi skapat detta rigida
            regelverk. Jag tror inte att man skall lasta det på AMS
          </note>
          <note>
            centralt.
          </note>
          <note>
            Vi gjorde ett tillkännagivande i utskottet, Dan
          </note>
          <note>
            Ericsson. Jag tror att det var ett enigt tillkännagivande. Regeringen
            skulle se över regelverket. Jag förutsätter att regeringen återkommer.
            Jag vet att AMS fick i uppdrag att göra en kartläggning. Regeringen
            skall återkomma i samband med budgetpropositionen.
          </note>
          <note>
            När det gäller arbetsförmedlingsnämnderna har vi ingen annan
            uppfattning. Dan Ericsson och jag är överens om att man måste
            använda möjligheterna bättre än vad man gör i dag.
          </note>
          <note>
            Jag har svarat Dan Ericsson på frågan om tålamod med arbetsmarknadsministrar
            en gång tidigare. Det var med omsorg om Börje Hörnlund som jag
            begärde hans avgång, så att han skulle slippa sitta i den regering
            som regerade landet mellan 1991 och 1994.
          </note>
          <note type="speaker">
            Anf. 189 DAN ERICSSON (kd) replik:
          </note>
          <note>
            Herr talman! Jag konstaterar att Johnny Ahlqvist inte visar samma
            omsorg om den nuvarande arbetsmarknadsministern, så att hon slipper
            sitta i regeringen, som har att klara en betydligt värre arbetslöshetssituation.
            Den bristande omsorgen kan man tolka på olika sätt.
          </note>
          <note>
            Eftersom Johnny Ahlqvist inte har möjlighet att replikera mer
            skall jag inte ta i med storsläggan ytterligare, utan i stället
            bemöta det Johnny Ahlqvist påstod.
          </note>
          <note>
            Jag, herr talman, tror inte att arbetsmarknadspolitiken löser
            arbetslöshetsproblemen. Det är precis tvärtom. Det är en offensiv
            näringspolitik för nya företag och tillväxt som ger de nya jobben.
            Det är det vi har hävdat hela tiden. Där har Johnny Ahlqvist nog
            inga bekymmer med oss.
          </note>
          <note>
            Jag lastar inte heller AMS för det system vi har.
          </note>
          <note>
            Det är faktiskt regeringen som bär ansvaret för systemet. Det
            är också regeringen som har tagit åt sig beslutsrätten vad gäller
            den lokala flexibiliteten. Det är väldigt märkligt. Min poäng
            är att man skall föra ned arbetsmarknadspolitiken på det lokala
            planet. Resurserna, flexibiliteten och möjligheten att själv bestämma
            vad som är bäst skall finnas på den lokala orten och i regionen.
            Det är fortsatt så att det är regeringen som bestämmer, och det
            är det som är problemet bl.a.
          </note>
          <note>
            för Hagfors kommun. Jag beklagar att regeringen inte tar steget
            fullt ut utan behåller beslutsmakten centralt.
          </note>
          <note>
            Det tror jag är till nackdel. Jag tror att det förhindrar oss
            att få ned arbetslösheten.
          </note>
          <note type="speaker">
            Anf. 190 ULF MELIN (m):
          </note>
          <note>
            Herr talman! Det här avsnittet av debatten handlar om utvecklingen
            inom den kommunala skolan, ytterligare platser till det s.k. kunskapslyftet
            och avisering om ytterligare platser till högskolan.
          </note>
          <note>
            Det är viktigt att Sverige har en skola av hög kvalitet och att
            elever och studenter är väl förberedda för vidare studier eller
            för arbetslivet. Om det svenska utbildningsväsendet och det svenska
            samhället skall kunna möta de krav som den internationella kunskapskonkurrensen
            ställer måste all utbildningsverksamhet sträva efter högsta möjliga
            kvalitet, och vi måste ha en hög kunskapsnivå i Sverige.
          </note>
          <note>
            För att man skall kunna åstadkomma denna kvalitet gäller det
            att man har en helhetssyn i utbildningspolitiken och att kvalitetsbegreppet
            genomsyrar allt från grundskolan till den högre utbildningen och
            forskningen. Regeringen saknar denna helhetssyn och för en ryckig
            politik inom utbildningsområdet. Såväl skrivelsen som vårpropositionen
            och tilläggspropositionen är exempel på denna ryckighet.
          </note>
          <note>
            Socialdemokraterna har misslyckats med att få ner arbetslösheten.
            I stället för att vi får nya jobb blir det färre och färre. Vallöftet
            från 1994 om att den totala arbetslösheten skulle vara nere på
            5 % är som bortblåst. Numera heter det att den öppna arbetslösheten
            skall vara nere på 4 % år 2000. Det s.k. kunskapslyftet är regeringens
            verktyg för att man skall klara sifferexercisen och få ner den
            öppna arbetslösheten.
          </note>
          <note>
            Varje år, under fem år, skall 100 000 arbetslösa sättas på skolbänken.
            Det är inte nog med det. Nu skall kunskapslyftet byggas ut med
            ytterligare 10 000 platser per år, vilket ger 140 000 arbetslösa
            på skolbänken, enligt regeringens planer. Till detta skall de
          </note>
          <note>
            100 000 som i dag studerar på reguljära komvuxutbildningar läggas.
          </note>
          <note>
            Är projektet realistiskt? Jag tror inte det. I nuvarande system
            med tillfälliga platser har vi pendlat mellan 40 000 och 50 000
            vuxna arbetslösa varje år.
          </note>
          <note>
            Var skall man finna resten? Framför allt undrar jag hur man skall
            motivera människor för studier. Det är möjligt att man klarar
            av att rekrytera vuxenstuderande det första året, eftersom de
            då får utbildningsbidrag, men året efter gäller vuxenstudiestöd
            med en lånedel. Vi vet också att de flesta vuxenstuderande behöver
            tre till tre och ett halvt år för att erhålla gymnasiekompetens.
            Har den här gruppen motivation för att fortsätta studierna med
            studielån? Jag är tveksam till det. Det viktigaste är att människor
            är motiverade för studier. Vi moderater har en mer realistisk
            hållning, då vi ligger på 40 000-50 000 platser. Man måste också
            ställa sig frågan: Vart skall utbildningen leda? Skall den leda
            till en allmänt bättre nivå? Det är viktigt, men det är ännu bättre
            om utbildningen också leder till jobb.
          </note>
          <note>
            För ett tag sedan kom OECD med en rapport där man hade granskat
            den eftergymnasiala utbildningen i
          </note>
          <note>
            Sverige. I den framkom det att en svaghet i Sveriges yrkesutbildningssystem
            är misslyckandet med att tillgodose behovet av kompetens på mellannivå.
          </note>
          <note>
            Klyftan växer mellan det som gymnasieskolorna tillhandahåller
            och det som står till förfogande på eftergymnasial nivå. Man konstaterade
            vidare att det bland företagen inte finns mycket av traditioner
            när det gäller att engagera sig i yrkesutbildningsprogram i skolans
            regi. Detta är en riktig iakttagelse.
          </note>
          <note>
            Vi moderater prioriterar den kvalificerade yrkesutbildningen
            före mer allmänna insatser. En expansion av den kvalificerade
            yrkesutbildningen bör gå före satsningen på generella komvuxutbildningar.
          </note>
          <note>
            Regeringens förslag om att tillföra 1 500 nya platser till den
            kvalificerade yrkesutbildningen räcker inte.
          </note>
          <note>
            Om regeringen verkligen har som ambition att minska arbetslösheten
            borde man omgående tillföra denna utbildning 5 000 nya platser,
            eftersom det behövs fler personer med yrkesutbildning. Där näringslivet
            tar aktiv del i utbildningen finns de bästa förutsättningarna
            för att utbildningen ger riktiga jobb.
          </note>
          <note>
            Såväl arbetsgivare som arbetstagare är överens om att kraven
            på kvalificerade yrkesarbetare ökar och att det framtida utbildningssystemet
            måste tillgodose dessa krav. För att vi skall kunna klara kraven
            och möta bristen på kvalificerade yrkesarbetare måste vi satsa
            på fler platser till den här typen av utbildning.
          </note>
          <note>
            Därför får den kvalificerade yrkesutbildningen med våra förslag
            minst 24 000 nya platser de närmaste åren.
          </note>
          <note>
            I vårpropositionen skriver regeringen att man avser att tillsätta
            en arbetsgrupp mellan berörda departement med uppgift att förbereda
            ett regeringsförslag, så att ett riksdagsbeslut om den kvalificerade
            yrkesutbildningens framtid kan fattas senast våren 1999.
          </note>
          <note>
            Det är positivt att regeringen planerar för framtiden.
          </note>
          <note>
            Men jag anser att man redan nu kan dra en del slutsatser utifrån
            försöksverksamheten.
          </note>
          <note>
            För det första skall försöksverksamheten permanentas och bilda
            en ny yrkeshögskola. Den skall inte integreras i universitet och
            högskola, utan den skall vara självständig.
          </note>
          <note>
            För det andra skall de kommunala påbyggnadsutbildningarna föras
            över till den nya yrkeshögskolan.
          </note>
          <note>
            För det tredje skall högskolans YTH-utbildningar föras över till
            den nya yrkeshögskolan.
          </note>
          <note>
            För det fjärde borde regeringen redan nästa vår komma med en
            proposition, så att en reguljär verksamhet kan vara i gång hösten
            1998.
          </note>
          <note>
            I vårpropositionen aviserar regeringen att man avser att ytterligare
            bygga ut högskolan med 1 500 platser år 1998 och 15 000 år 2000.
            Till detta skall läggas de 15 000 platser nu i höst och de 15
            000 år 1999 som riksdagen redan har fattat beslut om. Enligt regeringen
            skall satsningens tyngdpunkt ligga inom de naturvetenskapliga
            och tekniska utbildningsområdena.
          </note>
          <note>
            Inriktningen har vi moderater ingenting att invända mot.
          </note>
          <note>
            I dagens Ny teknik pekar Lars Ramqvist på den obalans som råder
            och vikten av en satsning på toppen och bredden i utbildningen
            av tekniker och naturvetare. Bristen på utbildad arbetskraft medför
            att svenska företags konkurrensförmåga hämmas, och det är mindre
            attraktivt för utländska företag att etablera sig här. Han pekar
            också på en annan obalans som måste lösas, nämligen att kunskapen
            - spetskunskapen - om informationsteknologin inte finns i skolan
            utan i företagen. Kunnandet och lärarkapaciteten finns hos IT-företagen.
            För att åstadkomma en sådan lösning krävs det rejäla förändringar
            inom utbildningsväsendet. Frågan är om socialdemokraterna och
            den ledning som nu finns i departementet har kraft, ork och framför
            allt vilja att ta itu med problemen. Jag tror knappast det.
          </note>
          <note>
            Vi har en stor brist på utbildad arbetskraft på flera olika nivåer
            inom just den naturvetenskapliga och den tekniska sektorn. Det
            beror på stora försummelser av socialdemokraterna under hela 80-talet,
            när man inte såg till att bygga ut universitet och högskola i
            den omfattning som framtidens krav ställde och ställer. Nu får
            vi betala priset av försummelserna. Men är målsättningen och ambitionen
            om en utbyggnad av totalt
          </note>
          <note>
            60 000 platser realistisk med bibehållna ambitioner avseende
            kvalitet? Knappast. Var skall man få tag i alla lärare som krävs?
            Det är ju inte bara högskolan som behöver lärare, utan de behövs
            ju också till kunskapslyftet. Dessutom tillkommer alla pensionsavgångar
            i grund- och gymnasieskolan som skall ersättas. Var skall man
            finna alla dessa lärare? Ingegerd
          </note>
          <note>
            Wärnersson är själv lärare och vet om att det är viktigt att
            vi rekryterar välutbildade lärare med en god pedagogisk kunskap
            och kompetens.
          </note>
          <note>
            Än värre blir det på högskolan, eftersom satsningen sker inom
            den naturvetenskapliga och tekniska sektorn. Där är bristen på
            lärare som störst. Risken är att många högskolor får svårt att
            rekrytera lärare. Det blir kvantitet i stället för kvalitet. Redan
            nu har de högskolor som av regionalpolitiska skäl fick ett kraftigt
            tillskott av platser nu till hösten stora svårigheter att rekrytera
            rätt kompetens. Är Sverige betjänt av en sådan politik? Vårt svar
            på den frågan är nej. Det är viktigt att vi satsar på en kvalitativt
            bra utbildning på alla nivåer. Vi måste bygga ut utbildningen
            i en rimlig takt, där det finns balans mellan professorer, lektorer,
            adjunkter och doktorander.
          </note>
          <note>
            Regeringen skapar en obalans som inte gynnar någon - utom regeringen,
            i och med att man friserar siffrorna för den öppna arbetslösheten.
            Men vi har inte råd med en kameral sifferexercis på någon nivå.
          </note>
          <note>
            Problemet med att rekrytera lärare går inte att avfärda så enkelt
            som statssekreterare Göran Löfdahl nyligen gjorde. Han uttryckte
            att det bara var att damma av pensionerade lärare, rekrytera lärare
            från utlandet samt införa fler doktorandtjänster och rekrytera
            fler forskarstuderande. Hur skall ni lösa lärarrekryteringen,
            Ingegerd Wärnersson? Och hur skall ni upprätthålla kvaliteten?
          </note>
          <note>
            Anf. 191 BRITT-MARIE DANESTIG-
          </note>
          <note type="speaker">
            OLOFSSON (v):
          </note>
          <note>
            Herr talman! Först vill jag uttrycka min och
          </note>
          <note>
            Vänsterpartiets tillfredsställelse med att regeringen nu äntligen
            har beslutat att återföra medel till den kommunala sektorn. Det
            är något som Vänsterpartiet gång på gång pekat på nödvändigheten
            av.
          </note>
          <note>
            Vi vet att de nedskärningar inom kommunerna som nu har fortgått
            ett antal år särskilt hårt har drabbat just kärnverksamheten,
            alltså barnomsorgen, skolan och äldreomsorgen. Speciellt pressad
            har situationen varit för barn och elever med behov av särskilt
            stöd. Därför känns det hoppfullt att de kanske får en något bättre
            situation.
          </note>
          <note>
            Herr talman! För övrigt hade vi en lång och innehållsrik utbildningsdebatt
            för drygt en vecka sedan, och därför kommer jag att fatta mig
            ganska kort. Jag skall ta upp några få områden. Det gäller främst
            utgiftsområde 15 och studiestödet.
          </note>
          <note>
            Jag har tidigare vid flera tillfällen beklagat att den här stora
            utbildningssatsningen inom kunskapslyftet och de 30 000 nya högskole-
            och universitetsplatserna är så dåligt synkroniserade med införandet
            av ett nytt studiestödssystem.
          </note>
          <note>
            Innan jag gick till den här debatten läste jag en artikel i Finans
            Tidningen, där statssekreterare Göran
          </note>
          <note>
            Löfdahl på Utbildningsdepartementet sade att förslaget om ett
            nytt studiestödssystem har lagts på is. Det blir ingen ändring
            nu utan tidigast år 2000 - förmodligen betydligt senare. Jag tolkar
            artikeln så att den andas en viss pessimism i det avseendet.
          </note>
          <note>
            Jag tror att detta är ett kortsiktigt tänkande från regeringens
            sida. Osäkerheten och bristen på förutsägbarhet i finansieringen
            av studier lockar knappast kortutbildade till studier. Inte heller
            motverkas den sociala snedrekryteringen eller underlättas rekryteringen
            av nya grupper till högre utbildning. Detta är ju något som regeringen
            säger sig vilja främja och har ambitioner att göra.
          </note>
          <note>
            Jag har också tidigare i debatter här i kammaren pekat på tänkbara
            konsekvenser av att det särskilda utbildningsbidraget i kunskapslyftet
            endast utgår för två terminers studier. Det är något som med mycket
            stor säkerhet kommer att utgöra ett hinder för många studieovana
            kortutbildade vuxna att nå den avsedda kompetensnivån. Jag tror
            att risken för att det blir många studieavbrott är överhängande.
            Vänsterpartiet har därför föreslagit att regeringen på allvar
            borde pröva frågan om att särskilt utbildningsbidrag skall kunna
            utgå under hela studietiden.
          </note>
          <note>
            Enligt Göran Löfdahl i artikeln prioriterar regeringen nu verksamheten.
            Reformeringen av studiestödet får vänta av statsfinansiella skäl,
            säger han. För mig är det självklart att det finns ett naturligt
            och absolut samband mellan hur studiestödet är utformat och den
            framgång som utbildningssatsningen kommer att få. Det finns en
            uppenbar risk att det glapp som nu uppstår försämrar möjligheten
            att nå satsningens ambitiösa mål.
          </note>
          <note>
            Dessutom kan man fundera över proportionen mellan de 42 miljarder
            som utbildningsbudgeten i sin helhet innehåller - 17 miljarder
            går till studiemedel -
          </note>
          <note>
            och de 150-300 miljoner som Studiestödskommitténs modell till
            nytt studiestödssystem skulle innebära i merkostnad per år.
          </note>
          <note>
            Ökad återbetalningstakt finns i förslaget. Det innebär förvisso
            en ökad kostnad under ett initialskede, men det planas ut senare,
            och i stort sett får man ett nolläge.
          </note>
          <note>
            Vänsterpartiets budgetförslag inom utgiftsområde
          </note>
          <note>
            15 och 16 skiljer sig i reda pengar inte på något avgörande sätt
            från regeringens - utom i ett avseende. Det gäller kanske inte
            så mycket pengar, 85 miljoner kronor, men det är viktigt. Det
            handlar om de besparingar som regeringen gjort på timersättningen
            för sfi.
          </note>
          <note>
            Den besparingen har vi avvisat i vårt budgetförslag.
          </note>
          <note>
            Jag skulle vilja höra vilka motiven är att skära ned detta stöd,
            som efter vad jag förstått har fungerat som en morot för studier.
            Detta gäller också med tanke på att integrationsminister Leif
            Blomberg gång på gång markerat sfi:s betydelse. För honom verkar
            sfi vara en kungsväg för integrering. Nu halveras alltså ersättningen
            för många, och det är något som jag inte riktigt kan förstå.
          </note>
          <note>
            Jag skulle vilja ställa en fråga till Ulf Melin, som talar så
            vackert om kvalitet och menar att Moderaterna prioriterar kvalitet
            framför kvantitet. Om detta är ett mer generellt ställningstagande
            från Moderaternas sida, förstår jag inte att man samtidigt kan
            föreslå en så snabb ökning av den kvalificerade yrkesutbildningen
            - från 1 700 platser till 24 000 - utan att någon utvärdering
            med avseende just på kvaliteten har skett.
          </note>
          <note>
            Jag får signaler från studerande om att man är oroad över att
            det kommer att bli svårt att meritvärdera den här utbildningen.
            Tag exemplet med en pågående tvåårig utbildning i turism, som
            ges i samarbete mellan resebranschen och en av våra högskolor.
            Den utbildningen skulle kunna motsvara ungefär 80 poäng jämfört
            med högskolan, men den ger endast 8 högskolepoäng. Det är ett
            problem för många studerande.
          </note>
          <note>
            Man är orolig för hur man kommer att kunna tillgodoräkna sig
            dessa utbildningar om man vill fortsätta att studera på t.ex.
            högskola eller universitet.
          </note>
          <note type="speaker">
            Anf. 192 ULF MELIN (m) replik:
          </note>
          <note>
            Herr talman! Jag kan svara på frågan om kvantitet och kvalitet.
            Låt oss jämföra regeringens förslag med vårt. Regeringen har nästa
            år 8 800 platser, medan vi ligger på 13 000 platser. Sedan vill
            vi bygga ut varje år fram till år 2000, då vi skall vara uppe
            i 24 000
          </note>
          <note>
            platser.
          </note>
          <note>
            Av försöksverksamheten kan man se att det finns många bra projekt
            som vi måste säga nej till därför att platser saknas. Sedan finns
            det naturligtvis också en del utbildningar som förmodligen inte
            har den kvalitet som krävs - det har också jag sett. Men det viktigt
            är i det här fallet att få i gång den här typen av yrkesutbildning,
            därför att vi har behov av det. Det är en brist att vi inte har
            haft den i Sverige.
          </note>
          <note>
            Just därför tycker vi att det är viktigt att satsa på detta och
            framför allt att man har en bra samverkan mellan skolan och arbetslivet.
            Då får studenterna ett lärande i arbete som vi tror dels höjer
            kvaliteten på arbetskraften, dels leder till nya jobb.
          </note>
          <note>
            Anf. 193 BRITT-MARIE DANESTIG-
          </note>
          <note type="speaker">
            OLOFSSON (v) replik:
          </note>
          <note>
            Herr talman! De signaler om oro som de studerande visar gäller
            att man som student inte är garanterad den rättssäkerhet som kanske
            finns inom högskolan.
          </note>
          <note>
            Man har inte samma möjlighet till inflytande över utbildningen,
            och studerandedemokratin är en viktigt fråga.
          </note>
          <note>
            Vi har stöttat den här försöksverksamheten och tycker att den
            är bra. Men det är också viktigt att man får möjlighet att utvärdera
            den och dra slutsatser av verksamheten som nu skall pågå ett antal
            år, innan man gör så stora satsningar som Moderaterna föreslår.
          </note>
          <note>
            Det är annars väldigt lätt att den här typen av försöksverksamhet
            permanentas i det tillstånd den är.
          </note>
          <note type="speaker">
            Anf. 194 ULF MELIN (m) replik:
          </note>
          <note>
            Herr talman! Naturligtvis skall studenterna ha samma rättssäkerhet
            som man har i andra utbildningar
          </note>
          <note>
            - självfallet! Det har man också, såvitt jag kan förstå.
          </note>
          <note>
            Det är också klart att man skall ha inflytande när det gäller
            undervisningens uppläggning. Men det problemet har vi ju över
            hela skolsektorn: att eleverna och studenterna upplever att de
            har dåligt inflytande när det gäller just undervisningens uppläggning
            och sådana saker.
          </note>
          <note>
            Jag vill ändå säga att vi kommer att göra en utvärdering, som
            kommer att starta nu, förutom den egna tillsynen som vi har i
            kommittén.
          </note>
          <note>
            Jag har varit ute på många av de här utbildningarna runt om i
            landet. Jag har faktiskt inte träffat på någon än - jag har ändå
            besökt ungefär 15 stycken -
          </note>
          <note>
            där eleverna har uttryckt att de anser att kvaliteten på utbildningen
            är dålig. Men självfallet finns det ett och annat misslyckande.
            Det vore konstigt annars, eftersom det är en försöksverksamhet.
          </note>
          <note type="speaker">
            Anf. 195 GUNNAR GOUDE (mp):
          </note>
          <note>
            Herr talman! Regeringens vårproposition innehåller vissa förstärkningar
            inom området skola, utbildning och forskning och berör hela området
            från grundskola till högre utbildning och forskning.
          </note>
          <note>
            Grundskolan har under 90-talets första hälft fått kraftiga nedskärningar,
            vilket lett till minskning av personal - bl.a. speciallärare och
            fritidspedagoger -
          </note>
          <note>
            och ökade klasstorlekar. Det här har drabbat barn med behov av
            särskilt stöd speciellt hårt. Barnens rätt till stöd enligt skollag
            och läroplaner har inte kunnat uppfyllas, och effekterna har i
            vissa fall blivit brutala, vilket framgår av t.ex. de växande
            köerna vid landets barnpsykiatriska kliniker.
          </note>
          <note>
            Miljöpartiet har i budgeten under flera år föreslagit en förstärkning
            av det statliga kommunbidraget för att åtgärda bristerna i grundskolan.
            I regeringens vårproposition finns nu detta med. Det är välkommet
            och är kanske det viktigaste bidraget för svensk skola i den här
            budgeten.
          </note>
          <note>
            Dyslexifrågan har regeringen däremot inte uppmärksammat i den
            här propositionen heller. Miljöpartiet har upprepade gånger påpekat
            att problemen för barn med specifika läs- och skrivsvårigheter
            är mycket stora. De elever som halkar efter i läsning och skrivning
            får också svårigheter att tillgodogöra sig undervisningen i övriga
            ämnen och löper risk att lämnas på efterkälken, med växande problem
            ju längre upp i skolan de kommer. Jag har svårt att förstå att
            regeringen inte kan uppmärksamma ett av de största hindren för
            genomförandet av en skola för alla och likvärdig utbildning för
            alla barn. Hoppet får nu stå till de förslag som den nyligen tillsatta
            Dyslexiutredningen kommer att lägga fram.
          </note>
          <note>
            Gymnasieskolan lider fortfarande av sviterna efter en illa förberedd
            och hastigt genomförd reform. Lärare och skolledning fick inte
            möjligheter att förbereda sig och sin skola för att rätt handskas
            med den genomgripande förändringen i skolans mål och arbetssätt.
            Miljöpartiet har i sin budget anvisat speciella medel för stöd
            och fortbildning till lärare och skolledning för reformens genomförande.
            Det är en brist att inte det också finns med i regeringens budget.
          </note>
          <note>
            Däremot har regeringen en storsatsning på vuxenstudier i gymnasiet,
            delvis som en tillfällig arbetsmarknadsåtgärd. I vårpropositionen
            utökas denna, och dessutom förstärks försöket med kvalificerad
            eftergymnasial yrkesutbildning, vilket är bra. Den förstärkningen
            kunde gott ha fått vara ännu större.
          </note>
          <note>
            Den högre utbildningen vid universitet och högskolor har tidigare
            fått en förstärkning med 30 000
          </note>
          <note>
            nya studerandeplatser. Nu annonseras i propositionen ytterligare
            30 000 sådana platser. Det är bra. Men viljan att anslå medel
            står inte alls i proportion till viljan att se till att de här
            utbildningarna verkligen leder till målet, som enligt regeringen
            är fler jobb.
          </note>
          <note>
            Inte heller har man gjort någon ordentlig analys av inom vilka
            områden det lönar sig att satsa på utbildning, som vägledning
            t.ex. för de nya studerandekategorierna.
          </note>
          <note>
            Lärarbristen är redan mycket stor. Någon förberedelse för att
            se till att det finns kompetenta lärare som kan erbjuda de nya
            elevgrupperna goda studiebetingelser har inte vidtagits.
          </note>
          <note>
            Forskarutbildningen får en ökning med drygt 200
          </note>
          <note>
            miljoner. Men det åtföljs av ett sparkrav på nästan samma belopp
            för 1998. Det är alltså ovisst vad den satsningen är värd för
            doktoranderna framöver.
          </note>
          <note>
            När det gäller forskning har vårpropositionen inte mycket att
            bidra med. Det har sedan gammalt rått en obalans mellan tillämpad
            forskning och grundforskning i Sverige. Den har förstärkts genom
            EU-
          </note>
          <note>
            medlemskapet och inrättandet av löntagarfondsstiftelserna. Miljöpartiet
            har påpekat faran med en sådan obalans och föreslagit en överföring
            av medel och en koppling mellan områdena i form av ett grundforskningsavdrag
            om 5 %. Det skulle ge en fördubbling av antalet doktorandtjänster
            och en ökning av forskningsrådens medel med ca 30 %. För den tillämpade
            forskningen skulle det innebära ett mycket rimligt rationaliseringskrav.
          </note>
          <note>
            Regeringen låtsas emellertid som om problemet inte finns. I stället
            har vi hamnat i en situation där regeringen i årets budget minskade
            anslagen för grundforskning och hänvisade forskningsråden till
            medel från forskningsstiftelserna, de gamla löntagarfondsstiftelserna.
            Stiftelsepengarna skall användas till mycket. Naturvårdsverket
            fick en hel forskningsavdelningsbudget indragen i årets budget
            och hänvisades till att förhandla till sig anslag från MISTRA,
            en av forskningsstiftelserna.
          </note>
          <note>
            Bortsett från att regeringen inte borde ta på sig uppdraget att
            dela ut forskningsmedel från forskningsstiftelserna till olika
            projekt eller forskningsråd har vi nu hamnat i en situation där
            riksdagen har fråntagits möjligheten att hantera en viktig del
            av landets forskningspolitik. Vi har under våren inte ens vetat
            hur det har gått i förhandlingarna. Kanske skall vi börja med
            något slags gissningstävlan i riksdagen.
          </note>
          <note>
            Vilka partier tror att Statens naturvårdsverk fick sina pengar?
            Och vad har MISTRA ställt för villkor för att man skall få pengarna?
            Regeringen kanske vet bäst -
          </note>
          <note>
            den har ju tillsatt styrelserna i stiftelserna. Men det skulle
            inte se alldeles snyggt ut om regeringen vann gissningstävlan.
            Då kunde man misstänka att vi verkligen har fått ett ministerstyre
            inom forskningspolitiken.
          </note>
          <note>
            I varje fall avslöjar regeringen inte utfallen i vårpropositionen.
            Halva året har alltså gått, och vi vet ännu inte hur de anslag
            som riksdagen tidigare hade att besluta om har hanterats nu. Det
            här är i själva verket oacceptabelt. Frågan är dessutom av stort
            principiellt intresse. Delar av riksdagens möjligheter att fullfölja
            sitt uppdrag har satts ur spel. Idén att till en stiftelse delegera
            inte bara rätten utan också skyldigheten att fördela statliga
            bidrag till forskningsråd och statliga verk borde i varje fall
            granskas närmare.
          </note>
          <note>
            Situationen är olycklig, och de uppkomna bristerna i riksdagens
            möjligheter att leda landets forskningspolitik får den borgerliga
            regeringen naturligtvis ta en del av skulden för. Nuvarande regering
            styr nu pengaströmmarna i något andra riktningar, men med likartade
            brister i analys, planering och konsekvensbedömningar för de verksamheter
            som man ekonomiskt stimulerar. Man har glömt att iordningställa
            kanalerna och de områden som pengaflödet skall få att frodas,
            med risk för att de stora satsningarna får ett drag av okontrollerad
            översvämning medan områden som ligger längre från regeringens
            källor, t.ex. miljöforskningen, drabbas av torka.
          </note>
          <note>
            När man i regeringsförklaringen säger att man skall inrikta politiken
            mot målet att Sverige skall vara ett föregångsland när det gäller
            utveckling mot ett ekologiskt långsiktigt hållbart samhälle låter
            det bra i gröna öron. Att leva upp till en sådan deklaration kräver
            omställning av bl.a. forskning och utbildning.
          </note>
          <note>
            Det handlar om att utöka forskningsinsatserna inom miljöområdet
            men också att styra andra forskningsverksamheter mot de nya målen
            - t.ex. inrikta försvarsforskningen mot en civil forskning med
            sikte på miljöarbete inom landet och utveckling av miljöanpassade
            produkter för svensk industri.
          </note>
          <note>
            Av det här syns mycket litet. Regeringen har inte varit tillräckligt
            aktiv och samordnat olika forskningsinsatser inom olika departement
            så att utvecklingen verkligen effektivt leds i den riktning som
            angavs i regeringsdeklarationen. Här har naturligtvis
          </note>
          <note>
            Utbildningsdepartementet en central roll och ett stort ansvar.
          </note>
          <note>
            Miljöpartiet har i motionen givit exempel på hur det som i regeringens
            budget bara står som nedskärningar kan ställas om till annan verksamhet
            inom andra sektorer. Försvarets forskning är ett exempel på hur
            man kan ta till vara värdefull kompetens, rikta den mot nya uppgifter,
            undvika att kasta människor i arbetslöshet och vara sparsam med
            statens resurser.
          </note>
          <note>
            Herr talman! Analyser och förberedelser för de förslag som regeringen
            lägger fram i budgeten syns alltför otillräckliga. Det gäller
            i hög grad forskningsfinansieringen. Pengarna förefaller däremot
            vara väl använda när det gäller satsningar på den kommunala skolan.
            Där vet vi vad som fattas och hur bristerna skall åtgärdas.
          </note>
          <note>
            Mer osäker är man när det gäller de många studerandeplatserna
            vid högskolan och i vuxenutbildningen. Vi vet inte om pengarna
            kommer att användas på ett effektivt sätt och bäst gagna de människor
            som satsar på de nya möjligheterna. Blir det bra utbildning på
            rätt område, och leder den till fler jobb? Ibland får man som
            svar på den frågan att det i varje fall är bättre att studera
            än att gå arbetslös. Visst, men det räcker inte. Miljöpartiet
            ställer krav på en mer genomtänkt och framsynt utbildningspolitik.
          </note>
          <note>
            Jag yrkar bifall till Miljöpartiets reservation 36
          </note>
          <note>
            under mom. 12.
          </note>
          <note type="speaker">
            Anf. 196 INGEGERD WÄRNERSSON (s):
          </note>
          <note>
            Herr talman! Denna riksdag har sedan valet 1994
          </note>
          <note>
            fattat en lång rad beslut på utbildningens område.
          </note>
          <note>
            Sammantaget betyder dessa beslut att den andra utbildningsrevolutionen
            är ett faktum.
          </note>
          <note>
            När jag tog studenten år 1966 var jag en av de
          </note>
          <note>
            15 % i min årskull som gjorde detsamma. Några av mina klasskamrater
            på mellanstadiet slutade skolan efter klass 7. Några gick en ettårig
            yrkesutbildning, andra lämnade skolan efter realexamen.
          </note>
          <note>
            Vad har då hänt med mina skolkamrater?
          </note>
          <note>
            De 15 procenten med högskoleutbildning har klarat sig mycket
            bra, med kvalificerade arbeten och bra löner. Realskolegruppen
            visar en ojämn spridning.
          </note>
          <note>
            Här finns många arbetslösa f.d. kontorister och arbetslösa f.d.
            kommunalt anställda. Här finns småföretagare, sjuksköterskor,
            lärare och förskollärare.
          </note>
          <note>
            Bland kamraterna med en ettårig yrkesutbildning eller enbart
            sjuårig grundskola finner jag den mörkaste situationen och den
            allra största arbetslösheten. Det var många som fann sin näring
            inom träindustrin i
          </note>
          <note>
            Småland. I dag finns endast ett fåtal fabrikanter kvar.
          </note>
          <note>
            Även om man bor i Småland finns inte Gnosjöandan överallt. Det
            finns inga jobb till många lågutbildade.
          </note>
          <note>
            Den bild som jag tecknat av oss födda 1947 skulle kunna översättas
            på många årskullar födda på 1970-
          </note>
          <note>
            talet. Ändå har 1970-talets barn erhållit såväl nioårig grundskola
            som gymnasieskola. De har fått uppleva den första utbildningsrevolutionen.
            De har gått på en gymnasieskola som i dag fullföljs av ca 97 %
            av eleverna.
          </note>
          <note>
            Har vi då misslyckats med den svenska utbildningspolitiken när
            vi i dag har arbetslöshet bland unga människor? På den frågan
            vill jag svara både ja och nej.
          </note>
          <note>
            Vi har fått ett utbildningssystem som kraftigt lyft kunskapsnivån
            i vårt land. Enligt OECD-rapporter har vi en mycket hög läskunnighet
            upp till pensionsåldern. Vi har under de senaste 20 åren haft
            mycket goda resurser inom skolan. Ändå har vissa elever lämnat
            skolan med bristfälliga kunskaper. Skälen till detta är givetvis
            flera. Men såväl elever som lärare har givit upp och i stället
            slagit sig till ro med att alla inte vill läsa. Det finns ju alltid
            jobb inom industrin.
          </note>
          <note>
            Detta menar jag är ett misslyckande. Skolan har förväntat sig
            att någon annan löser problemet. Detta misstag får aldrig upprepas.
            Skolan är inte en isolerad företeelse i vårt samhälle. Skolan
            är en del av det, och skolan är starten för att man skall fungera
            i ett modernt samhälle.
          </note>
          <note>
            Mellan åren 1991 och 1994 tappade Sverige en halv miljon jobb.
            Det får tydliga och brutala konsekvenser för många människor,
            såväl socialt som ekonomiskt. Det får konsekvenser för vår gemensamma
            ekonomi, för folkhushållet.
          </note>
          <note>
            Att bekämpa arbetslösheten har många pratat om i denna kammare
            under denna dag. Det är det överordnade målet för regering och
            riksdag. Vi står fortfarande fast vid det löfte vi gav, att halvera
            arbetslösheten till år 2000. Detta har denna kammare slagit fast.
            Vi skall bl.a. göra det genom en andra utbildningsrevolution,
            genom stora satsningar på utbildningens område.
          </note>
          <note>
            Vi socialdemokrater har valt kunskapsvägen för att bekämpa arbetslösheten.
            Vi har gjort det för utvecklingens och tillväxtens skull. Vi har
            gjort det för trygghetens och valfrihetens skull. Men sist och
            inte minst har vi gjort det för jämlikhetens och demokratins skull.
          </note>
          <note>
            Herr talman! Grunden till en skola för alla är grundskolan. När
            arbetslösheten ökat har kommunens pengapåse krympt och skolans
            ekonomiska resurser har minskat. Allas rätt till en god skolgång
            innefattar också de elever som har särskilda behov.
          </note>
          <note>
            Vi stärker kommunernas ekonomi med 20 miljarder t.o.m. år 2000.
            Pengarna skall användas till nämnda elever och inom omsorgen.
            Detta har Moderaterna sagt nej till.
          </note>
          <note>
            Kunskapslyftet fullföljs och byggs ut. Den som i dag är arbetslös
            och saknar gymnasiekompetens får en möjlighet att studera ett
            första år med ersättning motsvarande a-kassa. För en del innebär
            studierna dels ämnesfördjupning, dels fördjupade yrkeskunskaper.
          </note>
          <note>
            Detta kan leda direkt till ett arbete. För andra kommer studierna
            endast att innebära ämnesfördjupning.
          </note>
          <note>
            Vi har i motsats till Ulf Melin och Moderaterna en tro på alla
            människors förmåga till utveckling. Men det gäller att möta varje
            individ efter individens enskilda behov.
          </note>
          <note>
            Varför är då kunskapslyftet så viktigt om det inte leder direkt
            till ett jobb? Åter till den gamla klyschan:
          </note>
          <note>
            Alla kan väl inte gå på högskola.
          </note>
          <note>
            Nej, jag tror inte heller på en värld där högskolan näst intill
            blir obligatorisk. Men jag tror på en framtid där ännu fler studenter
            skall tillbringa om inte flera år så dock en viss tid vid en högskola.
          </note>
          <note>
            Moderaterna har sagt nej till kunskapslyftet och vill satsa mer
            på kvalificerad yrkesutbildning. Utskottsmajoriteten ökar antalet
            platser i kvalificerad yrkesutbildning men satsar ändå på kunskapslyftet.
          </note>
          <note>
            Min fråga till Ulf Melin är därför: Hur skall man komma in på
            kvalificerad yrkesutbildning när man saknar gymnasiekompetens?
            Vilken kunskap vill ni ge dem som saknar gymnasiekompetensen?
            Vilka jobb vill ni ge dem som saknar gymnasiekompetensen och därmed
            möjligheten till kvalificerad yrkesutbildning?
          </note>
          <note>
            Kunskapslyftet kan alltså leda direkt till ett jobb.
          </note>
          <note>
            Det kan leda till kvalificerad yrkesutbildning eller till en
            plats på högskolan. Givetvis kommer framtidens kunskapskrävande
            arbeten också att öka behovet av högskoleplatser. Med stöd av
            utskottsmajoriteten kommer högskolan att utökas med 30 000 platser
            år 1998 och 2000. Totalt har då inrättats 60 000 platser under
            perioden 1997-2000. Detta är en utbildningssatsning med både bredd
            och topp, som stärker
          </note>
          <note>
            Sveriges konkurrenskraft för framtiden. Sverige skall konkurrera
            med kunskap, kompetens och kvalitet, inte med dåliga löner och
            inte med dåliga anställningsförhållanden. Därför skall vi i dag
            här i kammaren fatta beslut som leder till att den andra utbildningsrevolutionen
            fullföljs.
          </note>
          <note>
            Härmed yrkar jag bifall till utskottets hemställan.
          </note>
          <note type="speaker">
            Anf. 197 ULF MELIN (m) replik:
          </note>
          <note>
            Herr talman! Först och främst vill jag svara på
          </note>
          <note>
            Ingegerd Wärnerssons fråga om att vi säger nej till kunskapslyftet.
            Nej, det gör vi inte. I vår budget har vi i år 40 000 platser.
            Vi har reserv för ytterligare
          </note>
          <note>
            10 000 platser nästa år. Vi kritiserar att det inte är rimligt
            att bygga ut ett kunskapslyft från 50 000 platser till helt plötsligt
            110 000 platser. Jag skulle vilja att Ingegerd Wärnersson säger
            var dessa människor skall finnas. Vi måste väl vara överens om
            att man måste vara motiverad till studier. Det måste väl ändå
            vara det väsentliga. Är man inte motiverad, om man inte vill studera,
            då vinner inte den som vill studera eller samhället någonting.
          </note>
          <note>
            Ingegerd Wärnersson säger ingenting om hur man skall hitta lärare
            till alla dessa 60 000 platser som ingår i det s.k. kunskapslyftet
            och de 60 000 platserna på högskolan. Var skall ni hitta lärarna?
            Delar Ingegerd Wärnersson Jan Lövdahls uppfattning att det är
            bara att damma av pensionerade lärare, att vi skall locka utländska
            lärare till Sverige och införa fler doktorandtjänster? Är det
            rimligt? Är det så enkelt?
          </note>
          <note>
            Är inte risken uppenbar att man inte kommer att klara av detta?
            Risken är ju uppenbar att det inte blir kvalitet utan kvantitet.
          </note>
          <note>
            För mig, herr talman, är det ingen utbildningsrevolution om man
            satsar på kvantitet i stället för kvalitet.
          </note>
          <note>
            Det här är en kameral sifferexercis för Socialdemokraterna. På
            den vägen skall den öppna arbetslösheten minskas.
          </note>
          <note>
            Sverige behöver mer av Gnosjöanda. Men då lär man i stället se
            över både arbetsmarknadslagstiftningen och skattelagstiftningen.
          </note>
          <note type="speaker">
            Anf. 198 INGEGERD WÄRNERSSON (s)
          </note>
          <note>
            replik:
          </note>
          <note>
            Herr talman! Det har de senaste dagarna i medierna väckts en
            viss ängslan för att våra lärare inte kommer att räcka till inom
            grundskolan och gymnasiet.
          </note>
          <note>
            Departementet följer givetvis kontinuerligt behovet av antalet
            blivande lärare. Vi vet att vi i nuläget står inför en babyboom.
            Men vi vet också att längre fram kommer antalet elever att sjunka.
          </note>
          <note>
            Givetvis tar vi vara på dessa signaler på oro. Departementet
            har redan i dag bestämt sig för att ta kontakt med såväl skolverk
            som lärarförbund för att återigen se över det verkliga behovet
            av lärare.
          </note>
          <note>
            Alla högskolor har beretts möjlighet att äska platser. De har
            fått äska platser efter den förmåga de säger sig ha att ta emot
            elever. Givetvis litar vi på att högskolan själv skall kunna göra
            en bedömning av om det finns kompetenta lärare.
          </note>
          <note>
            Vidare var det kunskapslyftet. Vi ser att förutsättningen för
            en god utbildningspolitik är att den skall vara flexibel. Mitt
            parti kan inte i dag svara på exakt hur arbetsmarknaden kommer
            att se ut på 2000-talet.
          </note>
          <note>
            Jag har inte heller hört något annat parti göra det, ej heller
            SAF eller de fackliga organisationerna. Därför är det så oerhört
            viktigt med en bred och flexibel kunskapsutbildning.
          </note>
          <note>
            Vi erbjuder därför kunskapslyftet. Vi erbjuder ny lärlingsutbildning
            inom gymnasieskolan. Vi erbjuder en kvalificerad yrkesutbildning
            och fler platser på högskolan. Med denna valfrihet skall alla
            kunna beredas plats i det livslånga lärandet.
          </note>
          <note type="speaker">
            Anf. 199 ULF MELIN (m) replik:
          </note>
          <note>
            Herr talman! Departementet följer frågan noggrant, säger Ingegerd
            Wärnersson. Min konkreta fråga är ändå: Delar Ingegerd Wärnersson
            Jan Lövdahls uppfattning i hans uttalande? Genom att säga så tror
            jag inte att departementet egentligen följer frågan.
          </note>
          <note>
            Man är fullständigt nonchalant inför frågan. Man har skapat en
            glättad bild. Detta är ett jätteproblem för
          </note>
          <note>
            Sverige. Ni löser inte problemet med det förslag som ligger här.
            Det kommer att bli kvantitet i stället för kvalitet. Det är ingen
            betjänt av.
          </note>
          <note>
            Redan i dag är 20 % av de lärare som är anställda i grundskolan
            och undervisar i matematik och naturorienterande ämnen inte behöriga.
            Redan i dag, Ingegerd Wärnersson! Hur skall ni klara av detta
            med dessa förslag? Detta är en luftpastej av stora mått.
          </note>
          <note>
            Det är intressant att läsa protokollet från debatten i höstas
            om högskolan. Förslaget var då 15 000 till i höst och 15 000 för
            år 1999. Regeringen angav då att skälet till att det inte blev
            en större utbyggnad var framför allt en brist på lärare. Har bilden
            verkligen ändrat sig i så positiv riktning på ett halvt år? Jag
            tror inte det. Det är många pensionerade lärare man måste damma
            av, och det är många man måste rekrytera från omvärlden. Men då
            lär man se till att det finns ett skattesystem som lockar människor
            att flytta till Sverige. Det skattesystem vi har i dag gör det
            dessvärre inte.
          </note>
          <note>
            Slutligen var det den moderna lärlingsutbildningen. Det är bra
            att Socialdemokraterna äntligen börjar tala om lärlingsutbildning.
            Men ni måste nog också se till att skaffa en modell som är en
            morot också för arbetslivet.
          </note>
          <note type="speaker">
            Anf. 200 INGEGERD WÄRNERSSON (s)
          </note>
          <note>
            replik:
          </note>
          <note>
            Herr talman! Jag finner Ulf Melins påståenden ganska märkliga.
            Han hävdar att vi behöver fler elever med högskolekompetens. När
            vi erbjuder fler elever högskolekompetens, kan han inte säga att
            det är bra. Då måste han säga att det inte finns några lärare.
            Därför skall vi neka eleverna att komma in på högskolan. Det är
            kanske därför Moderaterna har sagt nej till den nya högskolan
            i Malmö.
          </note>
          <note>
            Sedan var det lärarna på grundskolan och gymnasiet. Vi har inte
            fått in de siffror som Ulf Melin har redovisat, dvs. 20 % icke-behöriga
            lärare. De signaler vi har fått de senaste dagarna har visat på
            att det i storstäderna kommer att finnas fler obehöriga lärare
            än tidigare. Vi vet däremot att en bit in på 2000-talet kommer
            behovet av lärare att öka på grund av pensionsavgångar.
          </note>
          <note>
            För mig är den moderata skolpolitiken i dag ett enda stort nej.
            Det är nej till satsningen på kommunerna. Det är nej till satsningen
            på kunskapslyftet, och det är nej till bl.a. den nya högskolan
            i Malmö.
          </note>
          <note>
            Om den borgerliga kompanjonen Folkpartiet hade varit här i dag,
            hade vi kanske i denna kammare för första gången fått höra en
            gammal välkänd svensk schlager: "Säg inte nej, säg kanske, kanske,
            kanske.
          </note>
          <note>
            För då kan jag kanske bli din vän."
          </note>
          <note>
            Man kan nog inte ensam gå fram med den utbildningspolitik som
            Moderaterna i dag står för. Den utgör ett elittänkande. Man bryr
            sig inte om - Ulf
          </note>
          <note>
            Melin har inte heller svarat på detta - hur man vill göra för
            de människor som i dag står utanför.
          </note>
          <note>
            Jag vill sluta med att citera en rapport som OECD
          </note>
          <note>
            nyligen har lämnat ifrån sig angående den eftergymnasiala utbildningen:
            "Vi har funnit den eftergymnasiala utbildningen i Sverige i livskraftig
            tillväxt och utveckling. En kombination av kraftfulla statliga
            satsningar och ökad självständighet för högskolorna är grundvalen
            för en utveckling där både rikstäckande strukturer och regionalt
            förankrade innovationer är framträdande drag."
          </note>
          <note>
            Med andra ord: Mycket väl godkänd.
          </note>
          <note>
            Anf. 201 BRITT-MARIE DANESTIG-
          </note>
          <note type="speaker">
            OLOFSSON (v) replik:
          </note>
          <note>
            Herr talman! Jag skulle vilja att Ingegerd Wärnersson ändå kommenterar
            litet grand förslaget om att slopa timersättningen för SFI:n,
            ett så pass omhuldat och av integrationsministern prioriterat
            område. Jag skulle vilja veta vilka motiven är och vad hon anser
            om de tänkbara konsekvenserna av förslaget.
          </note>
          <note type="speaker">
            Anf. 202 INGEGERD WÄRNERSSON (s)
          </note>
          <note>
            replik:
          </note>
          <note>
            Herr talman! Britt-Marie Danestig-Olofsson skall få ett mycket
            rakt svar. Under de år vi har suttit i regeringsställning har
            vi många gånger tvingats fatta beslut som har varit oerhört svåra
            och där vi har vetat om från början att de kan få svåra konsekvenser
            för den enskilde. Beslutet är en besparing. Vi vet också att det
            för den enskilde kan få svåra konsekvenser. Vi har öppnat möjlighet
            för andra vägar och gjort andra prioriteringar. Det är så vi har
            fått hantera den knapra och magra budget som vi har haft till
            förfogande under de gångna åren.
          </note>
          <note>
            Anf. 203 BRITT-MARIE DANESTIG-
          </note>
          <note type="speaker">
            OLOFSSON (v) replik:
          </note>
          <note>
            Herr talman! Det som är förvånande är att det är fråga om en
            utsatt grupp. Vad jag kan förstå är det fråga om en halvering
            av stödet. Det är också en grupp som det är oerhört väsentligt
            att locka till studier för att de skall kunna integrera sig i
            det svenska samhället och få större möjligheter på arbetsmarknaden.
          </note>
          <note>
            Det gäller 85 miljoner kronor, i och för sig ganska mycket pengar,
            men i förhållande till budgeten på det här området är det ändå
            en spottstyver.
          </note>
          <note type="speaker">
            Anf. 204 GUNNAR GOUDE (mp) replik:
          </note>
          <note>
            Herr talman! Jag tycker att Ingegerd Wärnersson kanske är litet
            för litet oroad över de bristande förberedelserna för att ta hand
            om de 60 000 högskolestuderande och de 110 000 vuxenstuderande
            vid gymnasie- och grundskolan. En sådan här storsatsning borde
            ha kopplats till en förberedning. Man borde dels sett till att
            det finns lärare, dels i tid gjort den omställning som behövs
            för att få nya typer av undervisningsmetoder och organisationer
            som passar den här nya gruppen av studerande.
          </note>
          <note>
            Man skulle också ha behövt en bättre analys av hur den framtida
            arbetsmarknaden ser ut. Jag tror inte att man bara kan hänvisa
            till att ingen vet. Skälet till att ingen vet är delvis att man
            faktiskt inte har lagt manken till för att försöka ta reda på
            saker och ting.
          </note>
          <note>
            Bra beskrivningar av åldersavgångar inom olika sektorer som hemtjänsten,
            vården, transportsektorn osv.
          </note>
          <note>
            skulle kunna vara till hjälp. Dessutom bör regeringen kunna styra
            litet av den framtida arbetsmarknaden.
          </note>
          <note>
            Man har naturligtvis visioner om vilka de stora arbetssatsningarna
            kommer att vara i framtiden.
          </note>
          <note>
            Jag tycker alltså att det är litet för lättvindigt att vifta
            bort problemet och säga att det löser sig. Det förvånar mig också
            att Socialdemokraterna inte i början av mandatperioden visste
            om att man så relativt snart skulle göra en så stor satsning.
            Då skulle man ha haft tid att förbereda sig. I varje fall borde
            man kunnat observera babyboomen. Den borde ha gått att prognosticera.
          </note>
          <note type="speaker">
            Anf. 205 INGEGERD WÄRNERSSON (s)
          </note>
          <note>
            replik:
          </note>
          <note>
            Herr talman! Ett av de första områdena vi diskuterade i utskottet
            och i den socialdemokratiska utskottsgruppen var just lärarutbildningen.
            Utskottet har ju också landat i ett initiativ till en översyn
            av en ny lärarutbildning. Den gäller samtliga stadier.
          </note>
          <note>
            Jag vill inte på något vis påstå att jag inte bryr mig om kompetensen
            hos lärarna - tvärtom. Som jag sade i mitt anförande är den faktiskt
            grunden för hur elevernas framtid kommer att se ut. Därför vill
            jag ha tron på att man på högskolan själv skall kunna ha kompetensen
            att titta efter och se om man har de lärare man vill ha. Det är
            ingen självklarhet att man är den bästa pedagogen bara för att
            man har en kvalitativt hög kompetens. Man kan se exempel från
            de gamla universiteten på att det inte alltid är där som de bästa
            föreläsningarna förekommer. De kan lika gärna förekomma ute på
            de högskolor där det t.ex. finns färre professorer än på universiteten.
          </note>
          <note>
            Jag tycker att vi hela tiden har varit medvetna om den babyboom
            som Gunnar Goude tog upp. Det har heller inte rått någon brist
            på lärare. Om vi tittar tillbaka ett eller två år ser vi att det
            varit många fler sökande till de lärarplatser som finns än vad
            det har behövts lärare. De signaler vi har fått de sista dagarna
            gäller bara i storstadsområdena. Vi har inte fått sådana signaler
            från landsorten. Det är därför departementet avser att nu genast
            titta efter hur det verkliga behovet ser ut. Det stämmer nämligen
            inte med de tidigare signalerna.
          </note>
          <note type="speaker">
            Anf. 206 GUNNAR GOUDE (mp) replik:
          </note>
          <note>
            Herr talman! Inom Lärarförbundet är man åtminstone litet orolig.
            Enligt prognosen råder det brist på
          </note>
          <note>
            1 000 lärare i grundskolan.
          </note>
          <note>
            Ingegerd Wärnersson sitter ju inte i regeringen, utan i utbildningsutskottet
            som har tagit detta utmärkta initiativ att föreslå en utredning
            om lärarutbildningen. Det får väl ändå tas som ett tecken på en
            brist att regeringen inte tagit detta initiativ något tidigare.
            Men utbildningsutskottet har som sagt var handlat rätt -
          </note>
          <note>
            ingen klagan på Socialdemokraterna eller något annat parti i
            det avseendet. Där var vi eniga. Men det är litet anmärkningsvärt
            att man inte heller nu i vårpropositionen ser en ordentlig ekonomisk
            satsning på lärarutbildningen. Det finns inte en krona satsad
            för att sätta i gång lärarutbildningen. Åtminstone det kunde man
            ha väntat sig nu när behovet faktiskt syns - anvisade och öronmärkta
            medel till lärarhögskolorna för att intensifiera lärarutbildningen.
          </note>
          <note type="speaker">
            Anf. 207 ANDREAS CARLGREN (c):
          </note>
          <note>
            Herr talman! Sverige kan nu göra en rekordsatsning på mer utbildning.
            Äntligen har vi råd med mer pengar till skolan.
          </note>
          <note>
            Det är möjligt tack vare saneringen av statens affärer. Centerpartiet
            och regeringen har lyckats få ordning på statsfinanserna långt
            snabbare och mer kraftfullt än vad många över huvud taget vågat
            drömma om.
          </note>
          <note>
            Många har i dag talat om att äntligen kommer de pengarna. Det
            tycker jag är bra. Men jag måste ju också litet försynt få påpeka
            att det i den här kammaren bara är Centerpartiet och Socialdemokraterna
            som i praktisk handling gjort detta möjligt. Jag får dessutom
            påpeka att det här är ett arbete som har pågått sedan 1993. Centerpartiet
            är det enda parti som har orkat utföra arbetet hela vägen. Det
            har också lett till att vi nu faktiskt kan satsa mer pengar på
            skolan.
          </note>
          <note>
            Sverige behöver en andra utbildningsrevolution.
          </note>
          <note>
            Det instämmer jag i, och jag vill se Centerpartiet gå i spetsen
            för det. Det är nämligen den väg som är möjlig att gå för Sverige
            om landet skall lyftas ur den stora arbetslösheten. Nu åstadkommer
            vi mer än
          </note>
          <note>
            200 000 utbildningsplatser på några år. Det är ett oerhört kvantitativt
            språng, men vi måste också se till att det blir ett stort kvalitetssprång.
            Det är därför vi t.ex. satsar på att inte bara bygga ut nya utbildningsplatser
            vid de nya högskolorna utan också ser till att det blir forskningspengar
            där. Det skall finnas ett samband mellan forskning och utbildning.
            Det är därför Centerpartiet också har medverkat till mer pengar
            i vårbudgeten för kvalitetssatsningar.
          </note>
          <note>
            De principer Centerpartiet står för är decentralisering, valfrihet
            och mångfald, gedigen kunskap och kvalitet. Det har många gånger
            funnits viktiga skillnader gentemot Socialdemokraterna. När Socialdemokraterna
            t.ex. har föreslagit mer centralisering av antagningen till högskolan
            har Centerpartiet självfallet sagt nej. När Socialdemokraterna
            har varit inne och tafsat och skapat dåliga regler när det gäller
            de fristående skolorna och därmed motverkat mångfald och valfrihet
            har Centerpartiet självfallet motsatt sig detta.
          </note>
          <note>
            När Socialdemokraterna har velat införa mer centralstyrning för
            forskningsstiftelser har Centerpartiet inte varit med på det.
          </note>
          <note>
            Centerpartiet har konsekvent arbetat för en tioårig obligatorisk
            grundskola med start vid sex års ålder. Vi tror nämligen att det
            ger möjlighet till en bättre kunskapsgrund också för de svagaste
            eleverna. Socialdemokraterna har inte orkat medverka till det.
          </note>
          <note>
            När Socialdemokraterna har sett till att det blivit lägre kunskapskrav
            för behörighet till grundskolan, t.ex. genom att inte kräva godkänt
            i svenska och engelska har Centerpartiet motsatt sig det. Centerpartiet
            har hållit en rak och konsekvent linje, men nu har det funnits
            möjlighet att genomföra sådant som Centerpartiet sedan länge har
            arbetat för, t.ex. att få igenom en utökning av högskoleutbildningarna,
            och som tyvärr Moderaterna i den förra regeringen, där Centerpartiet
            med stolthet medverkade, många gånger motsatte sig. När vi fått
            möjlighet att genomföra detta med Socialdemokraterna har vi självfallet
            gjort det.
          </note>
          <note>
            När vi har fått möjlighet att äntligen se till att det genomförs
            en ordentlig decentralisering inom högskolan med nya utbildningsplatser
            och med fasta forskningsresurser för de nya högskolorna har vi
            självfallet äntligen genomfört det med stöd av Socialdemokraterna.
            Man ser också spåren av det i den vårbudget riksdagen behandlar
            i dag. Nu blir det en utbyggnad av antalet permanenta högskoleplatser
            på sammanlagt
          </note>
          <note>
            60 000 fram till år 2000.
          </note>
          <note>
            Den första omgången genomförs 1997 och 1999.
          </note>
          <note>
            Nu blir det en ytterligare fördelning av platser. Det blir 30
            000 nya permanenta platser för år 1998 och år
          </note>
          <note>
            2000. Dessutom är det en utbyggnad i decentraliserade former.
            Det är äntligen ett genombrott för principen om fasta forskningsresurser
            vid de nya högskolorna.
          </note>
          <note>
            Dessutom ökar antalet platser i kvalificerad yrkesutbildning
            med 1 500 redan hösten 1997 och med
          </note>
          <note>
            4 300 platser hösten 1998. Redan i den förra vårbudgeten medverkade
            Centerpartiet till en ökad satsning.
          </note>
          <note>
            Nu kommer det totala antalet platser att bli upp emot
          </note>
          <note>
            9 000 hösten 1998, jämfört med 1 700 platser när försöksverksamheten
            startade.
          </note>
          <note>
            Många gånger har moderaterna här i kammaren ställt frågor till
            oss i Centerpartiet om varför vi inte har sett till att det har
            blivit fler platser. Nu när vi har gjort det kunde man förvänta
            sig att någon moderat åtminstone lade märke till det, men det
            passar väl inte i Moderaternas nuvarande partitaktik.
          </note>
          <note>
            För vår del har det varit viktigt att tillgodose arbetslivets
            behov av fler medarbetare med högre kompetens. Vi vet, genom våra
            goda kontakter med företagare, att det uppstår flaskhalsar om
            man inte ger tillräckliga möjligheter till yrkesutbildning. Därför
            vet vi att det spelar större roll för företagarna att man får
            platser i verkligheten och inte bara platser på moderata propagandapapper.
          </note>
          <note>
            Dessutom ökar antalet platser i vuxenutbildningen.
          </note>
          <note>
            Det är riktigt. En ny modern lärlingsutbildning införs.
          </note>
          <note>
            Det är något som Centerpartiet har arbetat för i många år. Nu
            blir det en pilotverksamhet med start redan hösten 1997.
          </note>
          <note>
            Dessutom blir det kvalitetspengar till forskningen och till forskarutbildningen.
            Det kommer inte minst att ge möjlighet till fler doktorander.
            Jag tycker att det är bra, eftersom Centerpartiet tidigare har
            reserverat sig för fler platser. Nu blir det också så. Vi kommer
            dessutom att arbeta för att en ordentlig del av dem skall komma
            till de nya högskolorna.
          </note>
          <note>
            Socialdemokraterna och Centerpartiet vill öka anslaget till kommunerna
            för att det skall kunna bli mer pengar till skolan. Folkpartiet
            instämmer. Kd vill t.o.m. gå något längre. Jag märker att det
            är partier som ligger nära varandra. Jag ser det som en bra grund
            för framtida samverkan.
          </note>
          <note>
            Däremot är det ett parti i kammaren som skiljer ut sig fullständigt.
            Det är Moderaterna som vill ge mindre. Någon gång närmar sig faktiskt
            sanningens minut när man inte längre bara kan tala om allt gott
            man vill göra. Någon gång måste man också tala om för väljarna
            vad det är för nota som hänger med. Det är dags att Moderaterna
            ger besked nu. Hur mycket pengar till undervisningen i våra skolor
            satsar Moderaterna i sitt budgetalternativ? Ni lovar ju enorma
            skattesänkningar. Nu får ni tala om hur ni lyckas undvika nedskärningar
            i skolan. Eller hur blir det? Är det i själva verket så att ni,
            utöver de nedskärningar som redan har gjorts, föreslår ytterligare
            nedskärningar? Tala om var ni står!
          </note>
          <note>
            Dessutom står det tydligt i det moderata budgetalternativet att
            man skär ned anslaget till utbildningsoch universitetsplatser.
            År 1998 är det en nedskärning med nära 2 miljarder, år 1999 är
            det en nedskärning med 2 ½ miljarder och år 2000 är det en nedskärning
            med nära 3 miljarder. Det är väl på tiden att ni äntligen redovisar
            vad dessa nedskärningar skall gå ut över? Jag har läst den moderata
            motionen. Jag hittar ingen redovisning där. Ni har säker en redovisning
            på ert partikansli, men är det inte dags att ni också redovisar
            den för väljarna och här i riksdagen? Vi skall ju faktiskt strax
            fatta beslut. Om jag förstår saken rätt, tänker ni rösta på ert
            förslag. Vad innebär det?
          </note>
          <note>
            Hur många högskoleplatser finns det i Moderaternas alternativ?
            Jag vet att Ulf Melin, som är en skicklig politiker, har arbetat
            mycket i sitt hemlän för att tala om att Moderaterna skulle vilja
            satsa på fler platser på just hans högskola i Jönköping. I andra
            län säger moderater samma sak. Man kritiserar att det inte är
            fler platser till högskolan i just det länet, men man talar inte
            om att sammanlagt är den totala potten som man har att betala
            högskoleplatserna med mindre än för alla andra partier.
          </note>
          <note>
            Det här påminner om agerandet hos ett annat parti, nämligen Socialdemokraternas
            när de satt i opposition. De lovade mängder av utgifter. Jag tror
            att Socialdemokraterna djupt ångrar vad de gjorde den gången.
            Nu tar Moderaterna efter och använder precis samma metod. De lovar
            mängder med pengar, och framför allt genom skattesänkningar, och
            talar inte om hur det skall betalas. De vinner SIFO-poäng i dag.
            Jag tror att ni djupt kommer att ångra att ni inte talar om i
            förväg för människor vad detta faktiskt också innebär.
          </note>
          <note>
            Anf. 208 BRITT-MARIE DANESTIG-
          </note>
          <note type="speaker">
            OLOFSSON (s) replik:
          </note>
          <note>
            Herr talman! Johan Lönnroth inledde sitt anförande i dagens debatt
            med att säga att det kanske vid något tillfälle skulle vara klädsamt
            om Centerpartiet eller Socialdemokraterna gav Vänsterpartiet en
            viss kredit och erkänsla för den draghjälp vi ändå har gett för
            att sanera de svenska finanserna. Det gäller bl.a.
          </note>
          <note>
            de skattehöjningar som varit förutsättningen för den här saneringen,
            Andreas Carlgren. Jag undrar om
          </note>
          <note>
            Centerpartiet hade haft modet att medverka till dem och om Centerpartiets
            medverkan inte hade inneburit att vi hade fått ännu större nedskärningar
            som hade varit ännu smärtsammare för stora grupper i vårt svenska
            samhälle.
          </note>
          <note>
            Sedan har jag en kommentar till de nya antagningsreglerna till
            högre utbildning - den generella behörigheten. Det innebär ju
            faktiskt en dramatisk höjning av kraven mot tidigare. Man får
            också komma ihåg att vi har de särskilda behörigheterna. Det glömmer
            Andreas Carlgren att nämna.
          </note>
          <note type="speaker">
            Anf. 209 ANDREAS CARLGREN (c) replik:
          </note>
          <note>
            Herr talman! Det är klart att ett slags draghjälp har
          </note>
          <note>
            Vänsterpartiet varit. Så länge man samarbetade med
          </note>
          <note>
            Socialdemokraterna gick ju räntan bara upp. Då var det till sist
            tvunget att något klokt parti gjorde någonting annat. Jag tror
            att de skattehöjningar ni genomförde då var negativa för landet.
            Jag hade inte velat att det skulle genomföras så stora skattehöjningar.
          </note>
          <note>
            Men det är väl bara att konstatera att ni faktiskt inte orkade
            de svåra sakerna. När det blev dags för dem blev SIFO-suget för
            stort för Britt-Marie Danestig-
          </note>
          <note>
            Olofsson, Gudrun Schyman och de övriga kamraterna.
          </note>
          <note>
            Anf. 210 BRITT-MARIE DANESTIG-
          </note>
          <note type="speaker">
            OLOFSSON (v) replik:
          </note>
          <note>
            Herr talman! Under den tid som Andreas
          </note>
          <note>
            Carlgrens parti satt i regeringsställning steg räntan med 500
            %.
          </note>
          <note type="speaker">
            Anf. 211 ULF MELIN (m) replik:
          </note>
          <note>
            Herr talman! Jag tycker att jag förnam en ganska desperat ton
            i Andreas Carlgrens anförande. Jag skulle först vilja ställa en
            allmän fråga. Den gäller
          </note>
          <note>
            Centerns ansvarstagande. Det har vi ju hört om till leda här.
            Är det ingenting i det betänkande som vi i dag behandlar som Centern
            ogillar? Är allting perfekt och bra? Är allting centerpolitik?
          </note>
          <note>
            När det gäller forskning och högre utbildning vill jag bestämt
            dementera det Andreas Carlgren sade om att Moderaterna motsatte
            sig utbyggnaden av den högre utbildningen och forskningen. Vad
            är det för trams? Är det någon som verkligen såg till att forskningen
            byggdes ut i det här landet 1991-1994, var det
          </note>
          <note>
            Per Unckel som då var utbildningsminister. Vi satsade rejält
            på högskolan och den högre utbildningen. Om jag inte minns helt
            fel gav det 50 000 platser som också Centern medverkade till.
            Det var bra.
          </note>
          <note>
            Sedan gällde det den kvalificerade yrkesutbildningen. Det jag
            kritiserade Centerpartiet för i höstas, i samband med budgetpropositionen,
            var att man sade att man ville bygga ut den kvalificerade yrkesutbildningen,
            men man satsade inte på några platser. Nu har man medverkat till
            det. Det tycker jag är bra. Det skall ni ha beröm för. Det är
            bättre än ingenting, men vi vill ha mer. Och det hade varit ännu
            bättre.
          </note>
          <note>
            I det moderata budgetaltenativet säger vi klart och tydligt att
            vi satsar på skola, vård och omsorg. Men det som är avgörande
            för om vi skall klara skolan, vården och omsorgen i detta land
            är att vi också får fler människor i arbete. Det stora problemet
            i vårt land är ju att det blir färre och färre som har riktiga
            jobb, och det blir då också färre och färre som skall betala detta.
            Vi måste vända på steken så att vi får fler i arbete. Därför måste
            vi även se till att vi får tillväxt i industrin, i näringslivet,
            att vi får fler sådana jobb.
          </note>
          <note>
            Det är ju det som det handlar om.
          </note>
          <note type="speaker">
            Anf. 212 ANDREAS CARLGREN (c) replik:
          </note>
          <note>
            Herr talman! Detta är nu den andra debatten i vilken jag försöker
            få svar från moderaterna. Nu har vi hört Ulf Melins första replik,
            och något svar kom inte.
          </note>
          <note>
            Nu har Ulf Melin bara en replik kvar. Nu skall det bli spännande
            att höra om Ulf Melin äntligen orkar samla sig till ett svar.
          </note>
          <note>
            Frågan är alltså: Hur mycket pengar satsar moderaterna i sitt
            budgetalternativ på undervisningen i skolan? Blir det nedskärningar?
            Hur är det egentligen med det?
          </note>
          <note>
            Den andra frågan var: Var skall ni göra de neddragningar som
            ni faktiskt redovisar när det gäller utbildning och universitet?
            Har ni gjort någon uträkning på det? Eller talar ni bara om att
            göra nedskärningar med miljarder utan att alls ha tänkt igenom
            hur det skall gå till?
          </note>
          <note>
            Det enda svar Ulf Melin gav var att fler skall ha jobb. Tänk
            att det svaret påminner mig om något. Det är precis det svar som
            socialdemokraterna brukade ge på den tiden då vi frågade dem hur
            de skulle finansiera sina stora löften. Genom fler jobb, sade
            de. Men det höll inte. Nu ger moderaterna precis samma svar och
            det är precis lika tomt bakom svaret. Det tycker jag inte verkar
            bra.
          </note>
          <note>
            Ulf Melin frågar också om jag gillar allt. Jag tycker att jag
            tydligt redovisade vad som skiljer Centerpartiet från Socialdemokraterna
            i utbildningspolitiken.
          </note>
          <note>
            Så det där var nog en sådan där debattanvisning som hängde med.
            Det var någonting man skall säga om man är moderat. Man skall
            ifrågasätta om Centerpartiet tycker något självt. Men det blev
            ju litet konstigt när jag precis hade använt en stor del av mitt
            anförande till att redovisa det.
          </note>
          <note type="speaker">
            Anf. 213 ULF MELIN (m) replik:
          </note>
          <note>
            Herr talman! Andreas Carlgren får förlåta mig, men jag tror inte
            att jag behöver ha några anvisningar om vad jag skall säga eller
            inte säga. Jag tror att jag är kapabel att tänka själv, och det
            tror jag att Andreas
          </note>
          <note>
            Carlgren faktiskt också är.
          </note>
          <note>
            Jag frågade om Centerpartiet står bakom allt i det här betänkandet,
            i del 1 och del 2. Är det någonting av det som står där som ni
            ogillar?
          </note>
          <note>
            Det Andreas Carlgren redogjorde för var sådana saker som vi tidigare
            har debatterat här i kammaren.
          </note>
          <note>
            Jag är väl medveten om att Centern då har haft en del andra uppfattningar.
          </note>
          <note>
            Sedan till detta med besparingar. Visst sparar vi på den kommunala
            sektorn. Vi sparar 7,7 miljarder kronor. Det kan man läsa var
            som helst.
          </note>
          <note>
            Men samtidigt får ju kommuner och landsting ett skatteutjämningsbidrag.
            Det är god centerpolitik, skulle jag tro. Man decentraliserar
            pengarna och sedan får kommunpolitikerna fördela dem. Jag kan
            lova
          </note>
          <note>
            Andreas Carlgren att Moderata samlingspartiet i varenda kommun
            värnar och satsar på skolan, vården och omsorgen. Däremot kanske
            vi säger nej till kommunala bolag och litet annat smått och gott,
            som man kan diskutera om kommunerna skall koncentrera sig på eller
            inte.
          </note>
          <note>
            Slutligen är det ändå så - det tror jag att även
          </note>
          <note>
            Andreas Carlgren inser - att vi måste se till att föra en politik
            i det här landet som medför att fler människor kommer i arbete.
            Det gör vi inte genom regleringar, skattehöjningar. Det gör vi
            inte genom att sända signaler om att det är bra med småföretag,
            men de skall förtidsinbetala momsen, de skall betala längre sjuklöneperioder
            och sådant. Det är fel politik. Man sänder fel signaler.
          </note>
          <note type="speaker">
            Anf. 214 ANDREAS CARLGREN (c) replik:
          </note>
          <note>
            Herr talman! Nu erkänner i alla fall Ulf Melin att man skär ned
            drastiskt på bidragen till kommunerna.
          </note>
          <note>
            Det är väl ett framsteg.
          </note>
          <note>
            Men vad jag förstår direkt vilseleder Ulf Melin när han säger:
            Vi decentraliserar pengarna. Det är ju precis vad ni inte gör
            när det gäller skolan, det område vi nu diskuterar. Där centraliserar
            ni ju och förstatligar pengarna genom en nationell skolpeng. Ni
            talar fortfarande inte om hur den skall fungera. Ni talar inte
            ens en gång om hur mycket pengar det gäller. Jag har nu förstått
            att det undviker Ulf Melin nogsamt att svara på. Moderaterna vill
            inte ge föräldrarna och eleverna i Sverige besked om hur mycket
            pengar moderaterna tänker satsa på skolan.
          </note>
          <note>
            Det låter man naturligtvis bli att göra därför att man vill kunna
            påstå att man tycker att det är fel med nedskärningar, samtidigt
            som man fortsätter att göra nedskärningar för de kommuner som
            ändå skall ha pengarna för att kunna göra något av dem för skolan.
          </note>
          <note>
            När det sedan gäller utbildning och universitet erkänner moderaterna
            i sin motion att man gör stora nedskärningar. Men man redovisar
            inte där och inte här hur de nedskärningarna skall läggas ut.
            Man vill inte tala om sanningen. Men vi kommer att fortsätta att
            ställa de frågorna. Förr eller senare måste moderaterna svara
            på hur man gör nedskärningarna.
          </note>
          <note>
            Vi talar om vad vi står för. Det kommer att visa sig i den omröstning
            vi gör att vi står bakom betänkandet när det gäller utbildningen.
            Det gör vi, precis som jag sade, därför att vi känner att vi har
            fått stöd av en riksdagsmajoritet för saker som Centerpartiet
            länge har arbetat för, och det är vi stolta över.
          </note>
          <note type="speaker">
            Anf. 215 KNUT BILLING (m):
          </note>
          <note>
            Herr talman! När det gäller bostadsbidragssystemet som jag närmast
            tänkte beröra i det här anförandet finns det två stora problem,
            två stora fel. Det har vi varit medvetna om länge. Det har även
            företrädare för Centerpartiet och för Socialdemokraterna varit
            medvetna om länge.
          </note>
          <note>
            De fel som finns är införandet av de individuella inkomstgränserna
            och begränsningen av den bidragsgrundande bostadsytan. Framför
            allt är det dessa två saker som har orsakat problem.
          </note>
          <note>
            De problem som de har orsakat har vi fått redovisade i bostadsutskottet.
            Ingen är okunnig om dem. Vi vet att vissa hushåll har fått sina
            bidrag minskade med
          </note>
          <note>
            2 500 kronor. Vi vet att 15 % av bidragshushållen har förlorat
            mer än 500 kronor i månaden.
          </note>
          <note>
            Det här gäller i synnerhet de hushåll där en av föräldrarna är
            hemma för att se till familjens barn eller är hemma därför att
            man är utan arbete. Det är ganska många som är utan arbete dessvärre.
            För dem är detta ett mycket stort problem. Många av dem tvingas
            gå från sina bostäder, tvingas flytta till en mindre lägenhet
            om de nu bor där det kan finnas någon sådan. Eller också tvingas
            de sälja sina hus.
          </note>
          <note>
            På många orter där det finns arbetslösa kanske man säger att
            man skall förkovra sig, att man skall skaffa sig mer kunskaper
            så att man kanske blir attraktiv på arbetsmarknaden. Även detta
            har till stor del omöjliggjorts för dessa hushåll genom konstruktionen
            av inkomstgränserna.
          </note>
          <note>
            Det här höll Centerpartiet och Socialdemokraterna med om när
            bostadsutskottet behandlade frågan för några månader sedan. I
            utskottets betänkande nr 14
          </note>
          <note>
            sade man från majoritetens sida - som Centerpartiet och Socialdemokraterna
            representerade - så här:
          </note>
          <note>
            Enligt utskottets mening bör regeringen alltså i
          </note>
          <note>
            1997 års vårproposition lämna riksdagen ett förslag till vissa
            regeländringar för bostadsbidragen, utformat så att effekterna
            för de hushåll som fått vidkännas väsentliga förändringar mildras.
            De nya reglerna bör träda i kraft redan under 1997.
          </note>
          <note>
            Det här blev ett tillkännagivande. Nu trodde vi inte riktigt
            på er. Vi sade att det är stor risk för att det inte blir någonting
            av det här, att de förändringar som genomförs blir för små, att
            de kommer för sent.
          </note>
          <note>
            Och vad hände? Ja, det ser vi nu när vi har vårpropositionen
            framför oss.
          </note>
          <note>
            Herr talman! Vi fick rätt i denna kritik. De regelförändringar
            som föreslås i vårpropositionen är ytterst marginella. De kommer
            inte att hjälpa de många hushåll som har haft bostadsbidrag, som
            är beroende av bostadsbidrag för att få en hygglig utkomst. Den
            1
          </note>
          <note>
            november är ett alldeles för sent datum för att genomföra även
            dessa små förändringar som socialdemokraterna nu har samlat sig
            till att föreslå.
          </note>
          <note>
            Det här framgår också i det särskilda yttrande som
          </note>
          <note>
            Centerpartiet har fogat till betänkandet. Där säger
          </note>
          <note>
            Rigmor Ahlstedt: Även om regeringen i formell mening tillgodosett
            riksdagens begäran var det enligt min mening aldrig avsikten att
            förbättringarna i bidragen skulle avse en så kort tid som två
            månader. Avsikten var snarare att de nya reglerna skulle träda
            i kraft så snart som möjligt efter riksdagens beslut, dvs. senast
            den 1 juli.
          </note>
          <note>
            Även Rigmor Ahlstedt har kritik mot att det är så sent. Centerpartisterna
            blev helt enkelt lurade på att gå in i uppgörelsen. Det är beklagligt,
            och jag förstår att det känns bittert, men så är det.
          </note>
          <note>
            Vad vi nu säger från Moderata samlingspartiet,
          </note>
          <note>
            Folkpartiet och Kristdemokraterna är att de individuella gränserna
            skall bort, att vi skall återinföra begreppet att man skall titta
            på den samlade hushållsinkomsten i fråga om bostadsbidragen. Vi
            skall ta bort regler om de begränsningar i bostadsytan som
          </note>
          <note>
            Socialdemokraterna genomförde för ett år sedan och gå tillbaka
            till de gamla reglerna. Det är precis detta det handlar om.
          </note>
          <note>
            Centerpartiet har nu chansen att inte bli lurade en gång till.
            Centerpartiet har möjligheter att säga: Vi accepterar inte att
            bli lurade. Vi ställer därför upp på det förslag som finns om
            att rätta till de problem som finns för barnfamiljerna i fråga
            om bostadsbidragen.
          </note>
          <note>
            Jag hoppas att även Lennart Nilsson skulle kunna visa detta civilkurage.
            Men där har jag mindre hopp. Tänk om jag kunde få bli besviken
            så här på kammarens näst sista arbetsdag. Det vore, herr talman,
            ett problem som jag skulle ta med glädje. Jag skulle säga:
          </note>
          <note>
            Äntligen stod sig Lennart Nilssons civilkurage hela vägen ut.
            Hoppas att det blir så!
          </note>
          <note type="speaker">
            Anf. 216 OWE HELLBERG (v):
          </note>
          <note>
            Herr talman! Min uppgift är egentligen att tala om frågor som
            berör utgiftsområde 18 men tänker först ta upp några generella
            budgetfunderingar.
          </note>
          <note>
            Riksdagens revisorer skriver i sin rapport Miljövårdsarbetet
            och försurningen att Sverige varit framgångsrikt i det internationella
            arbetet mot försurningen, men när det gäller det nationella arbetet
            är det sämre ställt. Vi klarade inte att minska utsläppen av kväveoxider
            med 30 % till 1995. I dag släpper vi ut mer kväveoxider än vi
            importerar. Målet om att reducera utsläppen av ammoniak med 25
            % till 1995 har vi inte ens börjat röra oss mot. Miljöhänsyn vägs
            mot andra intressen, och långsiktiga miljöproblem ställs mot dagsaktuella
            frågor som investeringar i infrastruktur, sysselsättning och tillväxt.
            Det beror på bristande förståelse för och erkännande av de miljöhot
            som finns. De hindren måste undanröjas.
          </note>
          <note>
            I vårpropositionen finns tecken på en förändring.
          </note>
          <note>
            Statsministerns tal om det ekologiskt hållbara samhället lyfts
            fram i t.ex. det ekologiska programmet för kommunerna och i omställningsbesluten
            i energifrågan. När det gäller infrastruktursatsningar fortsätter
            satsningarna på stora vägprojekt runt våra storstäder om än i
            något bantad version. Den regionala obalansen fortsätter utan
            något större stöd från statens sida för att minska det.
          </note>
          <note>
            Under 1996 minskade befolkningen i 19 län och växte i 5 län,
            alla i tätbefolkade regioner. Detta är inte rimligt när det gäller
            att skapa förutsättningar för ett ekologiskt hållbart samhälle.
            Det som saknas i politiken och i de ekonomiska besluten är en
            ekologisk värdering. Dagens traditionella budgetsystem mäter inte
            miljöförstöringens kostnader, varken för gamla synder eller för
            tillkommande.
          </note>
          <note>
            När Lester Brown var i Sverige och presenterade
          </note>
          <note>
            World Watch Institutes årliga rapport om tillståndet i världen
            sade han: När verkligheten har sprungit ifrån de ekonomiska teorierna
            kan man inte förändra verkligheten. Man måste förändra de ekonomiska
            teorierna.
          </note>
          <note>
            Sverige som ett förhållandevis rikt land måste våga gå före och
            visa vägen i miljöfrågorna. En miljökonsekvensbeskrivning av alla
            riksdagsbeslut borde var lika självklar som att alltid belysa
            dem ur ett könsperspektiv.
          </note>
          <note>
            Nu går jag över till att behandla utgiftsområde 18
          </note>
          <note>
            och börjar med litet kritik av den nya budgetprocessen. Utgiftsområde
            18:s största utgift är kostnaderna för räntebidragen. Regeringen
            presenterar en utgiftsram för området men ger ingen presentation
            eller bakgrundsbeskrivning av posten för räntebidrag. Inte heller
            bostadsutskottets kansli eller ledamöter har under arbetet med
            utgiftsområdet kunnat få del av sådan information. Detta är anmärkningsvärt
            och odemokratiskt. Regeringen begär att utskottet och riksdagen
            in blanco skall ställa sig bakom den föreslagna utgiftsramen.
            Det är ett orimligt krav om man dessutom gör med 1998 års budget
            som med 1997
          </note>
          <note>
            års, nämligen låter utgiftsramarna för de olika utgiftsområdena
            ligga helt fast. Regeringen måste skärpa beskrivningen av anslagsposterna,
            eller så får vårbudgeten bli ett mer övergripande dokument där
            utgiftsområdesramarna lämnas mera öppna.
          </note>
          <note>
            Så till den fråga som upprört mig mycket och som drabbat många
            människor hårt, nämligen bostadsbidragen. Skattereformen ledde
            till kraftigt höjda boendekostnader för alla, även dem som inte
            fick stora skattelättnader. Det skulle kompenseras med höjda barnbidrag
            och bostadsbidrag. Av detta blev inget. I
          </note>
          <note>
            stället blev bostadspolitiken en stor del av den pågående budgetsaneringen,
            som Centern och Socialdemokraterna nu genomfört. Kostnaderna för
            bostadsbidragen har reducerats med mer än 30 %, och barnbidragen
            har sänkts.
          </note>
          <note>
            Den undermåliga analys och konsekvensbeskrivning av förslaget
            som ledde till 1997 års regelsystem blev en chock för många hushåll.
            42 000 hushåll förlorade mellan 500 och 2 500 kr per månad över
            en natt den 1 januari i år. Situationen var väl känd och belystes
            av flera hushållsekonomer. Efter en snabbutredning på Socialdepartementet
            och efter påtryckningar från oppositionen i bostadsutskottet tog
            till sist
          </note>
          <note>
            Socialdemokraterna och Centern ett utskottsinitiativ i frågan,
            där man ensidigt lämnar tillbaka bollen till regeringen att återkomma
            med förslag. Det är ett handlande som inte precis stärker riksdagens
            ställning gentemot regeringen.
          </note>
          <note>
            I utskottet fördes en intensiv debatt om när förändringen och
            de nya reglerna skulle börja gälla.
          </note>
          <note>
            Vänsterpartiet hävdade den 1 april, andra var inställda på den
            1 juli. Olika regelförändringar diskuterades.
          </note>
          <note>
            Nu har vi resultatet: Förändringen gäller från den 1
          </note>
          <note>
            november, och effekten är marginell. Av de 42 000
          </note>
          <note>
            hushåll som drabbats värst förlorar fortfarande 39 000
          </note>
          <note>
            hushåll 500 kr per månad eller med. De nya reglerna komplicerar
            ytterligare beräkningsgrunderna för bidragen och sägs - hör och
            häpna - ge ett fördelningspolitiskt rättvist resultat. Är det
            rättvis fördelningspolitik att först sänka bidragen med 30 % för
            att sedan göra en marginell förändring? Hela gruppen bostadsbidragstagare
            hör till de sämst ställda. Alla tillhör förlorarna om bostadsbidragen
            förändras och reduceras.
          </note>
          <note>
            De här två sakerna visar regeringens kamerala syn på budgetfrågor,
            visar att man inte inser behovet för de sämst ställda och att
            man saknar empati för de utsatta hushållen. 25 miljoner kronor
            lyckades Socialdemokraterna och Centerpartiet i bostadsutskottet
            få fram för 1997. Det är en politisk fjärt och ett pinsamt resultat
            det buller och bång som företrädare för s skapade när reglerna
            skulle ses över.
          </note>
          <note>
            Jag förstår om människor känner politikerförakt när aviserade
            förändringar får detta resultat.
          </note>
          <note>
            Analyser av den senaste regelförändringen är grund och saknar
            flera ingredienser. En bredare analys krävs för att förändringarna
            skall bli meningsfulla.
          </note>
          <note>
            Därför vidhåller Vänsterpartiet sitt förslag om en takregel fr.o.m.
            den 1 april som säger att ingen skall behöva förlora mer än 500
            kr per månad på 1997 års regler. Finansieringen får ske med nedskrivningen
            av prognoserna för kostnaderna för räntebidragen, som enligt Boverkets
            prognoser minskar med 3 miljarder under 1997.
          </note>
          <note>
            En mer seriös analys genomförs av de nu gällande reglerna, och
            regeringen får i höstbudgeten komma med förslag till nya regler
            att gälla fr.o.m. 1998.
          </note>
          <note>
            Bostadspolitiken har havererat på många områden.
          </note>
          <note>
            Regeringen säger sig vilja återkomma i höst med förslag utifrån
            Bostadspolitiska utredningens betänkande. I vårpropositionen hittar
            man inga pengar för en förändrad bostadspolitik. Ansvariga ministrar
            är osynliga, inte minst här i dag, vilket är beklagligt men stärker
            bilden av att inget görs på det bostadspolitiska området.
          </note>
          <note>
            Med detta, herr talman, yrkar jag bifall till reservation 101.
          </note>
          <note type="speaker">
            Anf. 217 ULF BJÖRKLUND (kd):
          </note>
          <note>
            Herr talman! I mer än ett års tid har vi åter och åter i bostadsutskottet
            och i den här kammaren diskuterat nivå och utformning av bostadsbidragsreglerna.
          </note>
          <note>
            Det var den 8 maj 1996 som beslut om nya bostadsbidrag med ikraftträdande
            den 1 januari 1997 fattades. I
          </note>
          <note>
            och med detta beslut förändrades i grunden det regelsystem som
            sedan 30-talet successivt byggts ut i form av ett familjestöd
            med syftet att ge ekonomiskt svaga hushåll möjligheter att hålla
            sig med goda och tillräckligt rymliga bostäder.
          </note>
          <note>
            Familjestödet - för det var ett familjestöd - utvecklades sedan
            till att 1986 inbegripa målsättningen att hushåll med bostadsbidrag
            skulle kunna efterfråga en bostad där varje barn skulle kunna
            ha ett eget rum.
          </note>
          <note>
            Naturligtvis är den målsättningen mycket bra, inte minst under
            den tid när barnen går i skolan. Den målsättningen tycks, trots
            de nya reglerna, fortfarande ligga fast. Något annat har inte
            uttalats, men följande fråga inställer sig naturligtvis: Är den
            målsättningen med de nya reglerna om individuella inkomstgränser
            och ytbegränsningar i verkligheten möjlig i dag?
          </note>
          <note>
            Tyvärr innebär de nya reglerna ett negativt trendbrott när det
            gäller boendestödet till barnfamiljer.
          </note>
          <note>
            Sparivern har i det här fallet sprungit förbi förståndet.
          </note>
          <note>
            Från en nivå på ca 9 miljarder kronor 1995 till knappt
          </note>
          <note>
            6 miljarder 1997 har en tredjedel av bostadsbidragsanslaget dragits
            in. Naturligtvis får sådant konsekvenser.
          </note>
          <note>
            Familjer i Centerns och Socialdemokraternas
          </note>
          <note>
            Sverige drivs bort från hus och hem, trots att man använder de
            vackra orden om särskild omsorg för de ekonomiskt svaga hushållen.
          </note>
          <note>
            Det finns naturligtvis orsaker till att bostadsbidragen hamnat
            på en relativt hög nivå för vissa hushåll.
          </note>
          <note>
            Skatteomläggningen 1990/91 för vissa hushåll är en sådan förklaring.
            Nedtrappningen av de generella räntebidragen, höga produktionskostnader
            och höga hyror måste också självklart kompenseras med riktade
            bostadsbidrag.
          </note>
          <note>
            Tack vare rimliga bostadsbidrag har det varit möjligt för många
            småbarnsföräldrar att självmant välja en enklare livsstil och
            standard genom att minska sin arbetstid för att kunna vara hemma
            tillsammans med barnen under tidiga år. Med dagens regler om individuella
            inkomstgränser som grund för bostadsbidragen belastar en sådan
            familj inte alls den kommunala barnomsorgen, där kostnaden är
            kanske 60 000-
          </note>
          <note>
            80 000 kr per dagisplats och år. Och - hör och häpna
          </note>
          <note>
            - som tack får man lägre bostadsbidrag. Den här orättvisan drabbar
            också hushåll där en av föräldrarna studerar, arbetar deltid eller
            är ofrivilligt arbetslös.
          </note>
          <note>
            Behandlingen av dem som väljer att stanna hemma en tid medan
            barnen är små handlar naturligtvis om en medveten ideologi. Det
            avslöjade den propoosition som låg till grund för besluten i maj
            1996. Vi kristdemokrater tror däremot att människor faktiskt är
            myndiga och hemma vid köksbordet klarar att bestämma hur de vill
            utforma sin vardag, utan pekpinnar. Detta gäller också hur hushållet
            förtjänar sina pengar.
          </note>
          <note>
            För oss är det också självklart att den samlade hushållsinkomsten
            skall vara grunden för bostadsbidraget.
          </note>
          <note>
            Vi efterlyser vidare bättre underlag och seriösa konsekvensanalyser
            av föreslagna regeländringar, innan besluten fattas. Likaså efterlyser
            vi en samlad bedömning av alla de indragningar som drabbat, ofta
            samma, grupper i samhället.
          </note>
          <note>
            Herr talman! Bostadsbidragen före den 1 januari
          </note>
          <note>
            1997 innebar inte några begränsningar av den bostadsyta som kunde
            ligga till grund för bostadsbidraget. I
          </note>
          <note>
            praktiken utgjorde de hyresgränser inom vilka bidraget beräknades
            ändå en viss begränsning av kostnaden. Trots detta kunde bostadsbidrag,
            med tidigare regler, utgå för större bostadsytor än vad som kunde
            anses motiverat. Mot den bakgrunden bör bostadsbidragen reduceras
            något för de bostäder som ligger väsentligt över vad som kan vara
            normal ytstandard.
          </note>
          <note>
            Däremot kan inte gränserna för den bidragsgrundande bostadsytan
            sättas så snävt som riksdagens beslut i maj 1996 innebär.
          </note>
          <note>
            Efter en tidig analys av effekterna för hushållen av det nya
            regelsystemet och genom ett initiativ i utskottet ålades sedan
            regeringen att återkomma till riksdagen med förslag till justering
            och kompletteringar till bostadsbidragsreglerna, och det snarast.
            Detta resulterade i att regeringen i vårpropositionen här och
            nu lägger fram förslaget till en garantinivå för ytnormen, med
            ikraftträdande den 1 november i år.
          </note>
          <note>
            Analysen av effekterna för hushållen visade vad som redan tidigare
            stod klart - i många fall helt orimliga konsekvenser. Vissa hushåll
            fick sina bostadsbidrag minskade med mer än 2 500 kr per månad.
            Hela
          </note>
          <note>
            15 % av bidragshushållen förlorar mer än 500 kr per månad på
            de nya reglerna. Till stor del är det barnfamiljer som bor i egnahem
            utanför de större städerna som fått vidkännas stora minskningar.
          </note>
          <note>
            Propositionens lindringsförslag med en garantinivå för ytnormen
            är helt otillräckligt, och tidpunkten för ikraftträdandet den
            1 november är på tok för sent.
          </note>
          <note>
            Radikala åtgärder i form av ett slopande av de individuella inkomstgränserna
            och betydligt generösare ytgränser borde kunna träda i kraft åtministone
            den 1
          </note>
          <note>
            juli. Något annat är bara kosmetika.
          </note>
          <note>
            Herr talman! Hanteringen av de förändrade reglerna för bostadsbidrag
            ända sedan propositionen lades fram i april 1996 är en katastrof.
            Redan tidigt larmade vi från Kristdemokraterna om hur illa det
            skulle drabba redan utsatta hushåll. Att reglerna fick ogenomtänkta
            konsekvenser blev utskottet till sist överens om. Man blev också
            överens om att snabba åtgärder måste vidtas. Trots det står vi
            nu här i dag med ett förslag i kompletteringspropositionen som
            inte ens blev en tumme. Dessutom skall vi vänta till november
            på ett vidtagande av de här viktiga åtgärderna.
          </note>
          <note>
            Trots vetskapen om att människor får lämna hus och hem får mina
            vänner i bostadsutskottet, på regeringssidan med stöd av Centern,
            inte med sig sina partier i ärendet. Detta är tragiskt!
          </note>
          <note>
            Herr talman! Jag yrkar härmed bifall till reservation nr 100.
          </note>
          <note type="speaker">
            Anf. 218 LENNART NILSSON (s):
          </note>
          <note>
            Herr talman! År 1998 vill moderaterna minska det anslag som vi
            här i kväll har att ta ställning till med
          </note>
          <note>
            2 389 miljoner kronor i förhållande till regeringens förslag.
          </note>
          <note>
            År 1999 vill moderaterna minska utgiftsområde 18
          </note>
          <note>
            med 4 289 miljoner i förhållande till regeringens förslag.
          </note>
          <note>
            År 2000 vill moderaterna i förhållande till regeringens förslag
            minska anslaget med 6 902 miljoner.
          </note>
          <note>
            Med de här minskningarna ger Knut Billing och
          </note>
          <note>
            Moderaterna sken av att man skulle kunna förbättra för boendekonsumenterna
            i vårt land. Han ger också sken av att han i egenskap av motionär
            och anhängare av Moderaternas program vill förbättra för en del
            barnfamiljer. Det kan i och för sig vara riktigt, men hur skall
            han finansiera detta med tanke på de här miljarderna i minskningar
            till denna sektor? Jo, han vill höja hyrorna för andra människor
            och kanske för dem som tycker att det är för dyrt att bo i en
            trea och som vill flytta till en tvåa - vilket med Knut Billings
            förslag kanske skulle bli lika dyrt som att bo kvar i trean.
          </note>
          <note>
            Vi kan konstatera att många ungdomar i dag har hamnat i strykklass;
            de har bekymmer, de har ekonomiska problem. Knut Billing vill
            slopa bostadsbidragen för alla ungdomar, vilket kanske innebär
            att dessa ungdomar får flytta hem till mor och far, om de har
            möjligheter till det. Talet om civilkurage och försöken att ge
            sken av att man vill åstadkomma förbättringar klingar egentligen
            ganska falskt när man hör Knut Billing. I förhållande till regeringen
            vill man under de tre kommande åren försämra vårt utgiftsområde
            med 12-13 miljarder kronor. Det är den verklighet som vi har att
            ta ställning till i de olika förslagen.
          </note>
          <note>
            Det är klart att jag som socialdemokrat inte är nöjd med den
            verklighet som vi lever i, dvs. att vi har tvingats att spara.
            Owe Hellberg tror över huvud taget inte på en socialdemokratisk
            regering. Egentligen är jag glad för att bostadsministern inte
            är här - det Owe
          </note>
          <note>
            Hellberg hade att tillföra den här diskussionen upplever jag
            bara som missnöje från en förgrämd politiker.
          </note>
          <note>
            Han har inte analyserat den verklighet som vi lever i.
          </note>
          <note>
            Han borde ju ändå inse att en socialdemokratisk regering under
            de tre tuffa år då vi varit i regeringsställning inte har gjort
            nedskärningar för att man vill jäklas med folk eller på grund
            av att man inte känner empati för människor, som han uttryckte
            det. Men det handlar ju om den krassa verklighet som vi har levt
            i under de här åren och som vi nu börjar få ordning på.
          </note>
          <note>
            Det innebär att vi nu kan börja diskutera bostadspolitikens roll
            i det framtida samhället, och det är en viktig uppgift för oss
            att göra det under hösten.
          </note>
          <note>
            Kristdemokraterna ger också sken av att vilja förbättra. Man
            kan naturligtvis diskutera teknik och olika varianter i bostadsbidragssystemet,
            som jag kanske inte heller är nöjd med. Men Kristdemokraterna
            vill förbättra för grupper av barnfamiljer genom att -
          </note>
          <note>
            också de - plocka bort från ungdomar.
          </note>
          <note>
            Kristdemokraternas utgifter på vårt område, som handlar om bostadspolitik,
            om räntebidrag och annat, ligger på ½ miljard mindre varje år
            under de tre kommande åren. Ändå ger man sken av att man vill
            förbättra på det här området. Det klingar också falskt.
          </note>
          <note type="speaker">
            Anf. 219 KNUT BILLING (m) replik:
          </note>
          <note>
            Fru talman! Lennart Nilsson säger att han inte är riktigt nöjd
            med bostadsbidragsreglernas utformning men svär sig fri från problemet
            genom att säga att man är tvingad att genomföra den här politiken.
            Därmed tror han sig vara ursäktad. Så är det ju inte. Lennart
            Nilsson var lurad när vi behandlade dessa regler.
          </note>
          <note>
            Han är lurad, och han är uppenbart medveten om detta, men han
            förmår inte göra någonting åt det, och sedan vill han i stället
            diskutera någonting helt annat, nämligen hur hyressättningen skall
            förändras och vad det skall leda till. Det är en fråga som inte
            har med ärendet att göra, anser jag. Det får vi väl diskutera
            när vi får en budgetproposition med de förslag som kanske väcks
            på grundval av den bostadspolitiska propositionen.
          </note>
          <note>
            Vad det handlar om i dag är att det förslag till förändringar
            av bostadsbidrag som föreslås från Folkpartiet, Kristdemokraterna
            och Moderaterna är finansierat intill sista kronan. Det innebär
            att vi går tillbaka till att betrakta den samlade hushållsinkomsten
            som grund och går tillbaka till de gamla reglerna för bostadsyta.
            Det klarar inte Lennart Nilsson att få Socialdemokraterna att
            genomföra. Det är beklagligt. Han är lurad, och han hade ingen
            möjlighet att göra mig besviken, dvs. ändra sig.
          </note>
          <note type="speaker">
            Anf. 220 LENNART NILSSON (s) replik:
          </note>
          <note>
            Fru talman! Ibland önskar man att man i likhet med alla moderater
            aldrig gjorde något fel och alltid hade rätt och att det aldrig
            fanns några problem.
          </note>
          <note>
            Ibland finns det naturligtvis problem och brister som man inte
            omedelbart kan rätta till.
          </note>
          <note>
            Till ett utgiftsområde föreslås 2 miljarder 389
          </note>
          <note>
            miljoner mindre för 1998 än vad regeringens förslag innebär.
            Människor är inte dummare än att de begriper att det på ett eller
            annat sätt kommer att innebära problem. Det gäller minskningar
            av räntesubventioner och avskaffande av bostadsbidrag för ungdomar.
          </note>
          <note>
            Knut Billing talar om att lyckas. Han vill dölja vad man egentligen
            vill. Människor är klokare än så. Det visar de siffror som innebär
            att anslaget minskas med
          </note>
          <note>
            2,4 miljarder under 1998. Därför går Knut Billings ekvation inte
            ihop.
          </note>
          <note>
            (Applåder)
          </note>
          <note type="speaker">
            Anf. 221 KNUT BILLING (m) replik:
          </note>
          <note>
            Fru talman! Lennart Nilsson avstår nu från att diskutera det
            ärende som vi har att behandla. Jag förstår att han gör det. Det
            måste kännas pinsamt att återigen bli uppmärksammad på att man
            inte förmår att göra någon förändring av det förslag som så många
            barnfamiljer är drabbade av. Det är att beklaga att ni inte klarar
            av det, men så är det politiska läget. Socialdemokraterna klarar
            det inte.
          </note>
          <note>
            Fru talman! Det är bara att konstatera att det finns ett förslag
            som skulle kunna klara av detta. Det är nämligen det förslag som
            har lagts fram av Folkpartiet, Kristdemokraterna och Moderaterna,
            som återställer reglerna. Dessa barnfamiljer kan återigen känna
            någon form av trygghet.
          </note>
          <note type="speaker">
            Anf. 222 LENNART NILSSON (s) replik:
          </note>
          <note>
            Fru talman! Jag utgår från att hela debatten denna dag har handlat
            om utgiftsområden. Jag kan konstatera att det vi har att diskutera
            här i dag - det utgiftsområde som Knut Billing och jag pysslar
            med i bostadsutskottet - är att regeringen föreslår 2,3 miljarder
            mer under 1998 än Knut Billing. Därför går ekvationen inte ihop.
            Knut Billing ger sken av att föreslå förbättringar för de boende
            genom att minska anslaget med
          </note>
          <note>
            2,3 miljarder. Dessutom vill han avskaffa alla bostadsbidrag
            för ungdomar under 29 år. Det är verkligheten.
          </note>
          <note>
            (Applåder)
          </note>
          <note type="speaker">
            Anf. 223 OWE HELLBERG (v) replik:
          </note>
          <note>
            Fru talman! Nej, Lennart Nilsson, jag är inte förgrämd. Jag är
            upprörd - upprörd över det usla förslag som ni lägger fram i denna
            fråga. Jag är upprörd över den dåliga analysen av hanteringen
            och upprörd över att Lennart Nilsson inte kan dra konsekvenser
            av det som har hänt på 90-talet. Det har man inte fått göra i
            den bostadspolitiska utredningen heller.
          </note>
          <note>
            Jag skulle vilja fråga Lennart Nilsson om det inte känns litet
            märkligt att ta ett utskottsinitiativ med så uselt resultat. Jag
            förstår varför när jag t.ex. hör Åsbrink prata om bostadspolitiken
            som en möjlig mjölkkossa i framtiden. De pengarna kan man använda
            inom andra områden. Då förstår jag Lennart Nilssons klena resultat.
            Jag anser inte att utskottsinitiativet var särskilt lyckat i det
            sammanhanget. Ni hade säkert kunnat avvakta till höstbudgeten
            med era förslag.
          </note>
          <note type="speaker">
            Anf. 224 RIGMOR AHLSTEDT (c):
          </note>
          <note>
            Fru talman! Sommaren nalkas, och det här är den sista debatt
            som vi riksdagsledamöter deltar i; det är väl därför som timmen
            är så sen. Det är också den sista debatt som gäller bostadsutskottets
            område.
          </note>
          <note>
            Men den sommar som vi går till mötes innebär också arbete. Den
            innebär studiebesök. Vi inleder t.ex. med att åka till Jämtland
            och på ort och ställe se på Sölvbacka strömmar. Miljöfrågorna
            hör också hemma i bostadsutskottet. Vi skall också besöka Skåne
            län för att se hur det har formats. Det är bra att vi åker ut
            i verkligheten.
          </note>
          <note>
            Fru talman! Vi arbetar alltså med många skiftande ämnesområden
            i bostadsutskottet. Därför är jag litet förvånad över att man
            bara har uppehållit sig vid ett område; det gäller både Moderaterna
            och Vänsterpartiet.
          </note>
          <note>
            Bostadsutskottet är ett intressant och givande utskott. Ärendena
            berör i hög grad människors vardag.
          </note>
          <note>
            Det gör att det också finns bekymmer när det gäller hur vi bäst
            skall lösa våra uppgifter. Omsorgen om våra medmänniskor måste
            hela tiden finnas med. Jag håller med om att det inte minst har
            varit bekymmersamt att ta ställning till en sänkning av bostadsbidragen.
            Ett enigt utskott ansåg att det måste göras en utvärdering av
            effekterna av de nya regler som trädde i kraft. Efter den utvärderingen,
            som också visade att vissa hushåll fick oacceptabla försämringar,
            beslöt vi att förelägga riksdagen ett betänkande där vi krävde
            en förändring av de beslutade bidragsreglerna, så att just dessa
            hushåll fick en förbättring. Vi ansåg att de nya reglerna borde
            träda i kraft redan under 1997. Nu ser vi resultatet i det här
            betänkandet.
          </note>
          <note>
            Tyvärr - jag skulle nästan kunna använda ett litet hårdare ord
            - har inte finansutskottet hörsammat vår begäran fullt ut. De
            förslag till förbättringar som regeringen har lagt fram träder
            visserligen i kraft under
          </note>
          <note>
            1997 men så sent som under november månad. Det tycker inte jag
            är tillfredsställande. Även om regeringen därmed i formell mening
            har tillgodosett riksdagens begäran anser jag att de nya reglerna,
            som skulle träda i kraft under 1997, borde träda i kraft den
          </note>
          <note>
            1 juli och inte, som nu föreslås i betänkandet, i november. Jag
            skulle faktiskt vilja ha en godtagbar förklaring till att det
            blev så.
          </note>
          <note>
            Men vi skall faktiskt vara rättvisa. När moderater och vänsterpartister
            står här handlar det bara om att bostadsutskottets förslag innebär
            att reglerna förändras under två månader 1997. Så är det inte.
            Även för
          </note>
          <note>
            1998 och framöver blir det mer pengar. För 1998
          </note>
          <note>
            finns det ytterligare 155 miljoner. Sammanlagt finns det ungefär
            6 miljarder kronor för bostadsbidragen.
          </note>
          <note>
            Men trots det finns det all anledning att noga följa utvecklingen
            och göra en uppföljning och analys grundad på samtliga bidragshushåll.
            Det har jag påtalat i ett särskilt yttrande, och jag kommer naturligtvis
            att bevaka frågan.
          </note>
          <note>
            I det här sammanhanget kan jag inte låta bli att ha en önskan.
            Måhända låter den litet moralisk. Anledningen till att vi fick
            lov att se över bostadsbidragen var ju att kostnaderna hade stigit
            så kraftigt. Och vi fick faktiskt en rapport från Riksförsäkringsverket
            som visade att det fanns människor som utnyttjade de s.k. systemen.
            Jag har en önskan att alla människor skulle kunna leva efter orden:
            Allt vad I viljen att människorna skola göra Eder skola I ock
            göra dem.
          </note>
          <note>
            Då skulle vi slippa fusk och ett felutnyttjande av det bidragssystem
            som finns för att hjälpa människor.
          </note>
          <note>
            Då skulle det finnas mera gemensamma pengar att fördela på ett
            rättvist sätt, och vi skulle slippa en massa helt onödiga trätor
            här i riksdagen. Framför allt skulle människorna i vårt Sverige
            må mycket bättre.
          </note>
          <note>
            I det här betänkandet finns också förslag från partier som anser
            att vi skall ta av ungdomarnas bostadsbidrag och fördela det till
            andra grupper. Centerpartiet delar inte den uppfattningen. Vi
            anser att ungdomar skall ges förutsättningar att skaffa sig en
            egen bostad. Jag kan inte låta bli att jämföra med den lilla sommarfågel
            som har sitt bo utanför min bostad i centrala Uppsala. Vilket
            slit och tålmodigt jobb den hade med att bygga bo, att mata och
            att ta hand om sina fågelungar för att den när tiden var inne
            skulle kunna se till att de också kunde lämna boet. Det blev för
            trångt, men de var flygfärdiga, och de hade fått en bra start.
            Nu klarar de sig faktiskt riktigt bra. De står på egna ben, och
            de flyger med egna vingar.
          </note>
          <note>
            Så tycker jag att även våra mänskliga ungdomar skall ha det.
            De måste få ta ett eget ansvar. De skall stå på egna ben och flyga
            med egna vingar. Vi vuxna har ett ansvar att ge dem förutsättningar
            för det. Rubba inte den delen i bostadspolitiken!
          </note>
          <note>
            Fru talman! Den andra stora frågan som berör människors ekonomi
            inom bostadssektorn är naturligtvis fastighetsskatten. Vi har
            bl.a. under många torsdagar följt den demonstration utanför riksdagen
            som handlat om fastighetsskatten. Alla boendeorganisationer står
            också bakom kravet att man stegvis skall sänka fastighetsskatten
            i takt med att räntebidragen skärs ned.
          </note>
          <note>
            Från Centerpartiets sida har vi sagt att en sänkning av fastighetsskatten
            är en prioriterad fråga. Vårpropositionen visar att det finns
            utrymme för skattesänkningar för staten i budgeten efter 1998.
            Det utrymmet måste användas till vad det var ämnat för, nämligen
            skattesänkningar. Centerpartiet motsatte sig höjningen av fastighetsskatten
            till 1,7 %, som beslutades av socialdemokrater och vänsterpartister
            hösten 1994. Vi anser fortfarande att skatten skall sänkas, först
            till
          </note>
          <note>
            1,5 %.
          </note>
          <note>
            Ny taxering och höjd skatt har fått oönskade effekter, särskilt
            för fast boende i områden som är attraktiva för fritidshusboende.
            Centerpartiet anser att lokala taxeringsnämnder bör återinföras.
            Även på detta område är lokal- och personkännedom ovärderliga
            för att man skall få ett rättvist system.
          </note>
          <note>
            Fru talman! När vi kommer tillbaka till riksdagen efter sommaruppehållet
            hoppas jag att vi ganska snart har att ta ställning till en proposition
            utifrån den bostadspolitiska rapporten. Vi behöver faktiskt få
            i gång ett byggande i Sverige. Många aktörer på bostadsmarknaden
            väntar på besked om hur bostadspolitiken skall formas i framtiden.
            Riksdagen måste ge klara signaler, såväl till byggnadsentreprenörer
            och organisationer som till de boende.
          </note>
          <note>
            Fru talman! Jag fick i dag i min hand en bok som får bli en del
            av min sommarläsning. Titeln är Bostadspolitik för tjugohundratalet.
            Återtåg och nya värden. Det skall bli spännande att läsa, så den
            packar jag ned i väskan. Med detta tackar jag kollegerna i bostadsutskottet
            och fru talmannen för detta år. Jag yrkar bifall till utskottets
            hemställan.
          </note>
          <note type="speaker">
            Anf. 225 OWE HELLBERG (v) replik:
          </note>
          <note>
            Fru talman! Rigmor Ahlstedt tycker att det är bra att vi beger
            oss ut i verkligheten. Det tycker jag också.
          </note>
          <note>
            Men verkligheten för bostadsbidragstagarna har gått
          </note>
          <note>
            Rigmor Ahlstedts näsa förbi. Folk tvingas faktiskt lämna hus
            och hem under 1997 på grund av de nya reglerna och på grund av
            att ni inte orkade göra någonting åt problemet, trots ett utskottsinitiativ.
            Det hjälper inte att det ramlar ned några kronor 1998.
          </note>
          <note>
            Rigmor Ahlstedt undrade varför det inte blev någon förändring
            från den 1 juli. Svaret är mycket enkelt: Ni har inte gjort någon
            sådan beställning från regeringen. Utskottsinitiativet innehöll
            ingen sådan beställning. Att tro att finansutskottet skulle ha
            större förståelse för bostadsbidragsproblemen än vad bostadsutskottet
            har är väl magstarkt och litet märkligt.
          </note>
          <note>
            Den sista punkten gällde den bostadspolitiska utredningen och
            dess förslag. Läs Boverkets utvärdering av den utredningen, så
            skall ni se att det saknas konsekvensanalys av skattereformens
            effekter, analys av den pågående budgetsaneringen och analys av
            läget för bostadspolitikens förutsättningar. Jag har tyvärr inte
            heller så stor tilltro till den, Rigmor
          </note>
          <note>
            Ahlstedt.
          </note>
          <note type="speaker">
            Anf. 226 RIGMOR AHLSTEDT (c) replik:
          </note>
          <note>
            Fru talman! När man sitter i opposition är det lätt att inte
            hysa tilltro till någonting. Det är mycket lättare än att ta ansvar,
            och det har jag märkt många gånger när vi har debatterat, särskilt
            med Vänsterpartiet.
          </note>
          <note>
            Det lätt att skriva reservationer. Det är mycket svårare att
            försöka sparka sig fram.
          </note>
          <note>
            Jag håller med om att vi inte har lyckats fullt ut när det gäller
            bostadsbidragen, precis som jag sade.
          </note>
          <note>
            Jag hade velat ha ändringen från den 1 juli. Och det kanske var
            fel, det kan jag också erkänna, att vi inte gav den beställningen.
            Men glöm inte att vi faktiskt har fått igenom att det blir en
            ändring av bostadsbidragen även för 1998. Jag tycker att det låter
            litet lurendrejeri när man bara skjuter in sig på två månader.
          </note>
          <note type="speaker">
            Anf. 227 OWE HELLBERG (v) replik:
          </note>
          <note>
            Fru talman! Även år 1998 är det tyvärr 39 000
          </note>
          <note>
            hushåll av de 42 000 värst drabbade som fortfarande har samma
            problem. Det blir inte bättre för dem efter
          </note>
          <note>
            1998. Det är bara det att summan blir större därför att november
            och december inte kostar så mycket som hela 1998. Det är alltså
            ingen tröst och inget försvar,
          </note>
          <note>
            Rigmor Ahlstedt.
          </note>
          <note>
            Sedan vill jag säga en sak till. Rigmor Ahlstedt förstod inte
            varför bostadsbidragskostnaderna ökar så mycket. Nej, det är just
            det - insikten om skattereformens betydelse för boendekostnaderna
            och den pågående budgetsaneringens effekter har Rigmor
          </note>
          <note>
            Ahlstedt inte tagit till sig. Hon förstår inte att de påverkar
            det här. Hennes lösning blir därför att vi får se till att sänka
            de kostnaderna, i stället för att göra någonting åt det grundläggande
            problemet. Sådana modeller måste vi faktiskt få kritisera och
            lägga fram reservationer mot för att föra politiken framåt. Så
            är det.
          </note>
          <note type="speaker">
            Anf. 228 RIGMOR AHLSTEDT (c) replik:
          </note>
          <note>
            Fru talman! Jag tycker att det är väldigt viktigt att vi nu utvärderar
            bostadsbidragen, ser över dem och följer utvecklingen mycket noga.
            Det är självklart att vi skall göra det. Men jag tycker att vi
            i bostadsutskottet blundar för Riksrevisionsverkets rapport. Vi
            vågar faktiskt inte säga rakt ut att människor faktiskt fuskar
            sig till bidrag i Sverige. Det tycker inte jag att vi kan ställa
            upp på.
          </note>
          <note type="speaker">
            Anf. 229 KNUT BILLING (m) replik:
          </note>
          <note>
            Fru talman! Det är självklart att de förändringar av bostadsbidragsreglerna
            som finns i vårpropositionen och som Centern och Socialdemokraterna
            står bakom inte bara gäller i två månader utan även nästa år.
            De gäller tills de förändras nästa gång.
          </note>
          <note>
            Samma sak är det med det förslag som vi lägger fram, där vi föreslår
            ett ikraftträdande den 1 juli. Det gäller inte bara i år, utan
            det gäller tills vidare - precis på samma sätt.
          </note>
          <note>
            Sedan har vi frågan om barnfamiljerna. Där säger
          </note>
          <note>
            Rigmor Ahlstedt: Ni moderater vill ju avskaffa bostadsbidraget
            till hushåll utan barn. Ja, i valet mellan att bistå dem som har
            och uppfostrar små barn - fågelungar, talade Rigmor Ahlstedt om
            - och att bistå ungdomar har vi sagt att om resurserna är knappa
            är vi beredda att i första hand lägga dem på barnfamiljerna. Det
            säger vi öppet. Det står vi för.
          </note>
          <note>
            Rigmor Ahlstedt tycker inte det. Hon tycker att det är viktigare
            att lägga pengar också på de hushåll som inte har barn.
          </note>
          <note>
            Sedan var Rigmor Ahlstedt inne på fastighetsskatten. Hon sade
            att den vill hon minsann minska. Det är då intressant, fru talman,
            om Rigmor Ahlstedt också hade en avvikande mening i bostadsutskottet
            när vi behandlade vårpropositionen. Men det hade hon inte.
          </note>
          <note>
            Hon har ett särskilt yttrande. Vi andra, som verkligen vill göra
            någonting åt fastighetsskatten, har sagt ifrån.
          </note>
          <note>
            Vi har lagt fram en avvikande mening. Vi har sagt vad vi vill
            genomföra för förändringar.
          </note>
          <note>
            Hade Rigmor Ahlstedts tal här innehållit något större allvar
            hade det naturligtvis också avspeglat sig i en avvikande mening.
            Därför tror jag nog att Rigmor
          </note>
          <note>
            Ahlstedt får komma tillbaka. Då är hon hjärtligt välkommen att
            stödja förslag om att sänka och gradvis avskaffa fastighetsskatten.
          </note>
          <note type="speaker">
            Anf. 230 RIGMOR AHLSTEDT (c) replik:
          </note>
          <note>
            Fru talman! Först vill jag tacka Knut Billing för det erkännande
            han ger till Centerpartiet och mig i bostadsutskottet i sitt första
            anförande. Det tycker jag var bra. Tack för det!
          </note>
          <note>
            Vad moderater, vänsterpartister och kd:are glömmer, tycker jag,
            är att ungdomar också är barn. De ingår ju i familjen. När det
            blir trångt hemma är det faktiskt skönt om även ungdomar lär sig
            stå på egna ben. Vi skall hjälpa dem att få den möjligheten i
            den situation de just nu befinner sig i.
          </note>
          <note>
            När det gäller fastighetsskatten använder vi oss kanske av andra
            medel från Centerpartiets sida. Har man följt debatten i dag kan
            man klart se att Centerpartiet kommer att lägga fram förslag om
            en sänkning av fastighetsskatten.
          </note>
          <note type="speaker">
            Anf. 231 ULF BJÖRKLUND (kd) replik:
          </note>
          <note>
            Fru talman! Jag observerar att Rigmor Ahlstedt bara pratar om
            de enkla sakerna. Riksrevisionsverket vill komma åt fusket, och
            det riktiga i det är vi fullständigt eniga om i utskottet. Det
            är inget kontroversiellt alls. 1,1 miljarder handlar det om. Det
            har vi aldrig diskuterat. Det är självklara saker. Det är 2,6
          </note>
          <note>
            miljarder vi nu gör en besparing på.
          </note>
          <note>
            Med tanke på de vackra ord vi hörde från Rigmor
          </note>
          <note>
            Ahlstedt kan man undra vad Centern egentligen vill.
          </note>
          <note>
            Hade Centern och Rigmor Ahlstedt i utskottet varit med på en
            ändring från den 1 juli hade vi haft majoritet för det förslaget.
            Det är bara så. Vi hade klarat det.
          </note>
          <note>
            Men uppenbarligen ville man inte ta det steget. Sedan låter det
            vackert när man pratar i kammaren.
          </note>
          <note>
            Till sist vill jag säga att vi väl alla vill ge ungdomar bostadsbidrag.
            Men i detta kärva läge handlar det om en prioritering. Kan jag
            få svar på om Centern i det fallet vill lämna barnfamiljerna därhän?
            De får drabbas, de får gå från hus och hem, därför att ungdomar
            utan barn också skall få bostadsbidrag.
          </note>
          <note type="speaker">
            Anf. 232 RIGMOR AHLSTEDT (c) replik:
          </note>
          <note>
            Fru talman! Jag tycker faktiskt inte att det här är enkla saker.
            Det är möjligt att Ulf Björklund tycker det. Jag tycker det inte.
            För mig är det dödsallvarligt att sitta i riksdagen och fatta
            beslut som berör människorna i vårt land.
          </note>
          <note>
            Jag visste att det här försöket att svärta Centerpartiet för
            att inte värna familjerna skulle komma. Den diskussionen har vi
            fört många gånger, men jag tar den gärna igen. Centerpartiet värnar
            barnfamiljerna.
          </note>
          <note>
            Centerpartiet vill införa ett s.k. barnkonto som ger barnfamiljerna
            valfrihet. Det skulle vara mycket bra om vi kunde få stöd för
            det. I den frågan har vi inte lyckats med Socialdemokraterna.
            Där kanske det är lättare att samarbeta med kd, vad vet jag.
          </note>
          <note type="speaker">
            Anf. 233 ULF BJÖRKLUND (kd) replik:
          </note>
          <note>
            Fru talman! De enkla sakerna var de som berörde de 1,1 miljarderna.
            Självklart vill vi alla vara med och stävja det eventuella fusk
            som bostadsbidraget kan förleda till. Det var det som det var
            enkelt att komma överens om.
          </note>
          <note>
            Hur vill Centern stödja barnfamiljerna när det gäller det vi
            diskuterat i bostadsutskottet och det vi talar om nu i dag? Det
            är faktiskt det som det handlar om.
          </note>
          <note>
            Vi får återkomma till barnkontot. Det ligger inte inom det här
            utgiftsområdet. Men hur vill man stödja barnfamiljerna i det här
            fallet? Det är det som är intressant. När man fattar beslut om
            bostadsbidragen visar man nämligen vilken inställning man har
            gentemot barnfamiljerna.
          </note>
          <note type="speaker">
            Anf. 234 RIGMOR AHLSTEDT (c) replik:
          </note>
          <note>
            Fru talman! Centerpartiet har en helhetssyn. Det går inte att
            bara rycka ut det ena utskottet från det andra när man skall se
            på hur familjerna skall ha det.
          </note>
          <note>
            Det tror jag faktiskt inte ens Ulf Björklund gör. Jag tror att
            även ni i er grupp resonerar er fram till hur ni vill ha det.
          </note>
          <note>
            Som jag sade anser jag att ungdomar också hör till familjen.
            Jag förstår inte varför ni sätter dem i en särskild kategori.
          </note>
          <note type="speaker">
            Anf. 235 ROLF GUNNARSSON (m):
          </note>
          <note>
            Fru talman! Jag tänker i mitt anförande hålla mig till min och
            Birgitta Wichnes motion Fi47, en motion som handlar om änkepensionen.
          </note>
          <note>
            Jag har haft möjligheten att tidigare i två interpellationsdebatter
            diskutera frågan om änkepensionerna med statsrådet Maj-Inger Klingvall.
            Jag måste säga att jag inte blivit ett dugg klokare eller fått
            några konkreta svar från statsrådet på frågan varför Socialdemokraterna
            och Centerpartiet har gjort den här bedömningen och den mycket
            konstiga prioriteringen.
          </note>
          <note>
            Jag vill också än en gång efterlysa var kvinnoförbunden är i
            den här frågan. Var är Centerns kvinnoförbund någonstans, och
            var är Socialdemokraternas kvinnoförbund i den här frågan? Det
            här är en riktig kvinnofråga. Men kvinnoförbunden i de båda partierna
            som fattat beslutet har valt att tiga. Jag har delvis förståelse
            för den tystnaden. Det brukar kallas politisk taktik.
          </note>
          <note>
            Kvinnor som uppbar änkepension fick sin ekonomi kraftigt försämrad
            vid nyordningen. Det handlade i många fall om flera tusen kronor
            per månad. De hade inrättat sina liv efter den uppgörelse som
            fanns om änkepensionen. Jag undrar vad som hade hänt om vi riksdagsledamöter
            fått samma sänkning av vår lön.
          </note>
          <note>
            Det fanns trots allt en bred politisk uppgörelse om att pensionen
            skulle ligga på en viss nivå.
          </note>
          <note>
            Jag tycker att det är djupt olyckligt att stifta lagar på socialförsäkringsområdet
            som har en retroaktiv verkan. Det har sagts att det är ren konfiskation.
            Jag tycker att ordet passar mycket väl in i sammanhanget.
          </note>
          <note>
            Fru talman! Jag har haft denna tidningsartikel med mig i talarstolen
            tidigare. Den får ännu en gång vara ett bevis på att det är en
            sak att lova saker och ting och en annan sak att arbeta som man
            skriver och lovar.
          </note>
          <note>
            Vi vet nu vad Socialdemokraternas löften inför valet 1994 var
            värda. Inget alls! Debattartikeln i Aftonbladet, skriven av statsrådet
            Klingvall, har en rubrik som lyder: Man skall kunna lita på trygghetssystemen.
            Jag vill än en gång fråga om man kan det? Vad tror ni socialdemokrater
            och centerpartister att alla änkor som förlorat stora pengar per
            månad anser?
          </note>
          <note>
            Tycker dessa änkor att man kan lita på trygghetssystemen? Svaret
            är förstås givet: Nej och åter nej.
          </note>
          <note>
            "Avtal skall hållas", har finansministern sagt. Men det gäller
            inte änkepensioner utan pensionsavtal, s.k.
          </note>
          <note>
            fallskärmar, som högre tjänstemän inom staten har.
          </note>
          <note>
            Då skall avtal följas - men tydligen inte för änkepensionerna.
            Är det att undra på att politikerföraktet frodas? Agerandet av
            det här slaget kan vara bra eller dåligt och är en stabil grogrund
            för att öka detta politikerförakt.
          </note>
          <note>
            När ni socialdemokrater har slagit till med era besparingar har
            de sämst ställda verkligen drabbats.
          </note>
          <note>
            Handikappade och föräldralösa barn, fattigpensionärer, kroniskt
            sjuka och änkor. Sug på orden och känn efter om ni tycker att
            ni är på rätt väg. Det skall sparas på oss långtidsfriska. Men
            partistöd och anslag till LO
          </note>
          <note>
            tycks vara viktigare för Socialdemokraterna än att skydda de
            svaga i samhället.
          </note>
          <note>
            Fru talman! Jag skall bara instämma i det betyg statsminister
            Göran Persson gav sig själv och sin regering i TV 4 i en intervju
            den 12 mars. Han sade:
          </note>
          <note>
            "Vi har gjort mycket som skadat många människor." I
          </note>
          <note>
            den meningen är det bara att instämma. Ni socialdemokrater har
            verkligen lyckats göra mycket som skadat många människor.
          </note>
          <note>
            Vi vet hur det har gått. Vad blev det av vallöftet angående arbetslösheten?
            Där har ni skadat många.
          </note>
          <note>
            Skatterna har höjts med 80 miljarder mot utlovade
          </note>
          <note>
            3,7. Vi minns mycket väl löftet om att ingen under 25
          </note>
          <note>
            års ålder skulle, eller skall, vara arbetslös mer än 100
          </note>
          <note>
            dagar. Vi vet hur det har gått där också. Företagen har drabbats.
            Den förlängda sjuklöneperioden och momsinbetalningen är två exempel
            som också Centern har tagit s.k. ansvar för. Det har drabbat företagen
            hårt.
          </note>
          <note>
            Fru talman! Ni socialdemokrater har verkligen lyckats skada många
            människor. Statsministern hade rätt i TV 4-intervjun den 12 mars.
            Jag kan bara stryka under vad han sade där.
          </note>
          <note>
            Fru talman! Jag står självklart bakom alla moderata reservationer.
            Jag vill dock yrka bifall till reservation 143.
          </note>
          <note type="speaker">
            Anf. 236 EVA ZETTERBERG (v):
          </note>
          <note>
            Fru talman! I dagens och kvällens debatt har man tagit upp ett
            stort antal ämnen. Men ett ämne - med förbehåll för att jag inte
            har hört samtliga inlägg -
          </note>
          <note>
            som jag tycker totalt har saknats i debatten gäller den globala
            solidariteten, dvs. biståndet. Där vill jag uttrycka min förvåning
            över att finansutskottet inte har tillstyrkt vad utrikesutskottet
            har sagt när vi just har tagit upp hur viktigt det är att enprocentsmålet
            uppnås så fort som möjligt.
          </note>
          <note>
            Från Vänsterpartiets sida har vi i motioner framfört förslag
            på en treårsplan för hur biståndet skall återställas till enprocentsnivån.
            Även flera andra partier har gjort det. Socialdemokraterna har
            varit litet mer modesta. Men det finns en socialdemokratisk motion,
            nämligen Fi71 av Berit Löfstedt, Lena Klevenås och Mariann Ytterberg.
            I den motionen talar man om att uppnå enprocentsmålet så snart
            som möjligt efter sekelskiftet.
          </note>
          <note>
            Jag vill framhålla betydelsen av att åtminstone detta lilla steg
            skulle kunna tas i stället för den långsamma plan som föreslås
            i vårbudgeten, nämligen 40
          </note>
          <note>
            års sikt för att återställa enprocentsmålet.
          </note>
          <note>
            Fru talman! Jag vill därmed yrka bifall till motion
          </note>
          <note>
            Fi71 av Berit Löfstedt m.fl. Jag hoppas att vi är många som åtminstone
            är beredda att ta det lilla steget nu.
          </note>
          <note type="speaker">
            Anf. 237 ROY OTTOSSON (mp) replik:
          </note>
          <note>
            Fru talman! Jag måste be att få rätta Eva Zetterberg, eftersom
            vi från Miljöpartiet har tagit upp det här ämnet. Jag tog upp
            det själv i mitt huvudanförande, och också i repliker under första
            omgången av dagens debatt.
          </note>
          <note>
            För oss i Miljöpartiet är det oerhört viktigt att enprocentsmålet
            återställs så fort som möjligt. Vi har också budgeterat för att
            göra detta. Det kommer att inträffa strax efter år 2000, hur snabbt
            beror naturligtvis på hur ekonomin utvecklas.
          </note>
          <note>
            Jag kan alltså utan vidare instämma i Eva Zetterbergs synpunkter
            i det avseendet. Det innebär naturligtvis att det som anförs i
            motion Fi71 av Berit
          </note>
          <note>
            Löfstedt uppfylls av Miljöpartiets reservationer på området.
            Självfallet kan Miljöpartiet av den anledningen också stödja motionen.
          </note>
          <note type="speaker">
            Anf. 238 EVA ZETTERBERG (v) replik:
          </note>
          <note>
            Fru talman! Jag kanske uttryckte mig slarvigt. Det är självfallet
            väldigt bra att Miljöpartiet har tagit upp frågorna. Men jag tycker
            att de har fått alldeles för litet utrymme. Det visade sig också
            när finansutskottet behandlade frågorna att det var svårt att
            över huvud taget få fram och kunna göra en särskild reservation
            på biståndsområdet. Detta visar svårigheterna att lyfta fram och
            ge samma uppmärksamhet kring detta område som kring en del andra
            utgiftsområden som riksdagen handhar.
          </note>
          <note>
            Jag välkomnar naturligtvis att Miljöpartiet har nämnt detta och
            att även andra kan ha gjort det. Det är viktigt att stödja motionen.
          </note>
          <note type="speaker">
            Anf. 239 ROY OTTOSSON (mp) replik:
          </note>
          <note>
            Fru talman! Nu handlar det om beräkningar av utgiftsområden.
            Det är inte anslagen som vi är inne på än - det kommer till hösten.
            Det Miljöpartiet gemensamt med några partier, Folkpartiet och
            kd, försökte med i finansutskottet var att få majoriteten att
            skriva skarpare. Det var viktigt. En gemensam reservation hade
            inneburit att man skulle fått gå ifrån det stora momentet, som
            gäller hela utgiftsområdet. Det var kanske inte praktiskt möjligt
            - det hade i så fall krävt att man brutit ut på något sätt, vilket
            inte majoriteten tillät.
          </note>
          <note>
            Vi är helt överens om åsikten att snabbt återställa målet, och
            det är viktigt att framföra det.
          </note>
          <note type="speaker">
            Anf. 240 EVA ZETTERBERG (v) replik:
          </note>
          <note>
            Fru talman! Vi skall inte gå in på teknikaliteter i finansutskottets
            behandling, men jag hävdar att faktum kvarstår: Finansutskottet
            har under mom. 12
          </note>
          <note>
            avstyrkt denna motion liksom andra där återställande av enprocentsmålet
            krävs. Det är det som jag menar att det är viktigt att riksdagen
            tar ställning till. Det kan den göra, och det kan bli ett brett
            stöd utifrån motion
          </note>
          <note>
            Fi71.
          </note>
          <note type="speaker">
            Anf. 241 JAN BERGQVIST (s) replik:
          </note>
          <note>
            Fru talman! Det var synd att Eva Zetterberg inte hade möjlighet
            att följa den debatt som ägde rum i förmiddags. Då talade vi också
            om de viktiga biståndsfrågorna. Även om vi inte ägnade mycket
            tid åt dem så talade vi om vikten av enprocentsmålet.
          </note>
          <note>
            Jag vill understryka att detta handlar om att det finns olika
            praxis i olika utskott. En del utskott har en praxis där man ofta
            föreslår tillkännagivanden. Finansutskottet är av tradition mycket
            återhållsamt med tillkännagivanden. Men det betyder inte på något
            sätt att utskottet underskattar vikten av enprocentsmålet och
            att Sverige så snart som möjligt kan uppfylla det.
          </note>
          <note>
            Enligt prognoserna beräknas Sveriges bistånd att öka med 1,2
            miljarder kr fram till år 2000. Då tillförs ytterligare 1 miljard
            kr ramen till följd av regeringens förslag i vårpropositionen.
            Det innebär att ramen det året beräknas uppgå till 14,2 miljarder
            kr att jämföras med dagens nivå på 11,95 miljarder kr.
          </note>
          <note>
            Det är alltså viktigt att diskussionen förs utifrån kunskap om
            att det handlar om att nya resurser tillförs biståndsarbetet.
            Det är viktigt att så sker i ett läge där de internationella biståndsflödena
            tyvärr minskar kraftigt. Finansutskottet har understrukit att
            det inte minst i det sammanhanget är betydelsefullt att Sverige
            har möjlighet att bygga ut sitt bistånd. Det kan vara värt att
            ha med i bilden att Sverige är ett av de tre länder i världen
            som har ett omfattande bistånd.
          </note>
          <note type="speaker">
            Anf. 242 EVA ZETTERBERG (v) replik:
          </note>
          <note>
            Fru talman! Det är självfallet mycket positivt att biståndet
            kommer att öka i reda pengar, Jan
          </note>
          <note>
            Bergqvist. Men faktum kvartstår; det gäller inte bara hur mycket
            det handlar om i reda pengar. Det handlar också om principen om
            enprocentsmålet. Vissa av oss envisas faktiskt med att hävda att
            det är viktigt att vi snabbt återställer detta.
          </note>
          <note>
            Finansutskottet kan ha sina traditioner, men faktum kvarstår
            att man har avstyrkt denna motion och andra som kräver ett återställande
            av enprocentsmålet.
          </note>
          <note>
            I den socialdemokratiska motionen handlar det om de närmaste
            åren efter sekelskiftet. Jag tycker att Socialdemokraterna och
            majoriteten i finansutskottet borde ha stått upp för det.
          </note>
          <note type="speaker">
            Anf. 243 JAN BERGQVIST (s) replik:
          </note>
          <note>
            Fru talman! Det är viktigt att ha klart för sig vad det faktiskt
            står i finansutskottets betänkande. Jag citerar här: "Mot bakgrund
            av både enprocentsmålets betydelse och hur den nya budgetprocessen
            fungerar ser utskottet det som självklart att det i regeringens
            beredningsarbete inför vårpropositionen 1998 kommer att ske en
            prövning av förutsättningarna för en ytterligare ökning av biståndet
            för år 2001. Med hänsyn härtill anser utskottet att det inte behövs
            något särskilt tillkännagivande om detta, varför den aktuella
            motionen motion Fi71 (s) avstyrks."
          </note>
          <note>
            Det finns alltså en grundläggande positiv syn på att enprocentsmålet
            är viktigt. Vi skall så snabbt som våra ekonomiska förutsättningar
            medger återta enprocentsmålet.
          </note>
          <note type="speaker">
            Anf. 244 EVA ZETTERBERG (v) replik:
          </note>
          <note>
            Fru talman! Det är bra att vi har samma grundsyn på frågan, Jan
            Bergqvist. Men mina och Vänsterpartiets krav kvarstår. Vi anser
            att motionen borde bifallas. För att understryka betydelsen av
            ett sådant beslut anser vi också att det skulle vara ett krav
            gentemot regeringen via ett tillkännagivande om återställandet
            och tidsplanen. Det hade varit ännu bättre om man hade fattat
            ett sådant beslut, och vi kan fortfarande göra det.
          </note>
          <note type="speaker">
            Anf. 245 ELISA ABASCAL REYES (mp):
          </note>
          <note>
            Fru talman! I gårdagens energidebatt kunde vi höra ömsom socialdemokrater,
            ömsom moderater utropa sig till koldioxidutsläppens främsta bekämpare.
            Debatten om koldioxiden och dess inverkan på det globala klimatet
            är en relevant diskussion. Det är förstås glädjande att så många
            partier tar problemen på allvar.
          </note>
          <note>
            I frågan om den framtida elförsörjningen delar jag givetvis dessa
            partiers och många andra partiers och organisationers farhågor
            för att omställningen kommer att resultera i ökade utsläpp.
          </note>
          <note>
            Men det finns större källor och större riskfaktorer när det gäller
            koldioxidutsläppen i vårt samhälle än en kärnkraftsavveckling.
            Då tänker jag på den faktor som uteslutande kommer att leda till
            att riksdagens uppställda miljömål för koldioxidutsläpp inte kommer
            att klaras, och det är trafiken.
          </note>
          <note>
            I dag har vi en trafikökning på 1-2 % i tätorter och genomfartsleder.
            På något sätt tycks koldioxidproblemet bli mycket mindre och lättsammare
            när det handlar om trafikens koldioxidutsläpp jämfört med i gårdagens
            debatt, och framför allt jämfört med regeringens vårproposition.
            Där föreslås visserligen viktiga investeringar i angelägna järnvägsprojekt
            som t.ex.
          </note>
          <note>
            Botniabanan. Men samtidigt föreslår regeringen i tilläggsbudgeten
            att 24 § i budgetlagen skall tillämpas. Den gör det möjligt att
            lånefinansiera vissa projekt som regeringen anser särskilt viktiga
            av miljöoch säkerhetsskäl och snarast vill genomföra.
          </note>
          <note>
            Vi kan konstatera att högar med utredning kring miljö och trafik
            under de senaste åren har en mycket liten betydelse för regeringens
            koldioxidpolitik på trafikområdet. Faktum är att man inte har
            någon koldioxidpolitik på trafikområdet. Just nu pågår antagligen
            de sista förberedelser inom Utrikesdepartementets arbetsgrupp
            för Kyotomötet, dvs. tredje partsmötet för de länder som anslöt
            sig till Klimatkonventionen
          </note>
          <note>
            1992.
          </note>
          <note>
            I dessa förberedelser och i de krav som Sverige formulerar finns
            ingen som helst relation mellan nationella investeringar i koldioxidgenererande
            trafik och en ökning av koldioxidutsläppen.
          </note>
          <note>
            När jag gång på gång påtalat detta uppenbara och vetenskapligt
            dokumenterade sambandet för regeringsföreträdare har de endast
            svarat att koldioxidproblemet löses via skatter och en effektivare
            bränsleförbrukning. Ett litet nästan symboliskt hopp sätts till
            alternativa energikällor.
          </note>
          <note>
            Att låna pengar till investeringar är i sig inget anmärkningsvärt.
            Det är det ju många företag som gör.
          </note>
          <note>
            Men det är i alla fall uppenbart att regeringen i sin desperation
            över att jobben inom byggsektorn inte vill komma och att antalet
            arbetslösa byggarbetare ökar tar till en väldigt gammal och beprövad
            metod, nämligen att sätta en spade i handen på folk för att göra
            dem temporärt sysselsatta.
          </note>
          <note>
            Den här lilla trollkonsten har regeringen och många andra regeringar
            tillämpat vid ett flertal tillfällen tidigare. Det är väginvesteringar
            "för jobbens skull".
          </note>
          <note>
            Då kan vi göra en jämförelse. Vi kan konstatera att ett vägjobb
            kostar, som arbetsmarknadspolitisk åtgärd, runt en miljon kronor
            om året. För samma summa skulle tre till fyra personer kunna arbeta
            inom vården. Men det klart, traditionellt manliga intressen går
            som vanligt först.
          </note>
          <note>
            Trafikinvesteringar hör till de kontinuerliga fåtaliga investeringar
            som genomförs över statsbudgeten.
          </note>
          <note>
            Vi ställer oss inte negativa till det här. Men med så uppenbara
            samband mellan fler vägar och mer koldioxidutsläpp tycker vi att
            det är tragiskt att det som borde vara en investering för framtiden
            blir en mycket dyr temporär arbetsmarknadspolitisk åtgärd som
            framtida generationer får betala av på, inte bara i form av räntor
            och amorteringar över statsbudgeten utan även i form av ett globalt
            miljöproblem som definitivt inte kommer att låta sig lösas lika
            lätt som man skapade det.
          </note>
          <note>
            Skepsis över den tillfälliga finansieringsmodell som regeringen
            föreslagit för vissa vägprojekt delas också av Moderaterna och
            Vänsterpartiet, vilket i någon mån visar på att de budgetprincipiella
            tveksamheterna i högsta grad är befogade. Men vi i Miljöpartiet
            de gröna väljer att också inberäkna miljökostnaden i den totala
            kostnadsbilden. Vi får därmed en något bredare avvägning.
          </note>
          <note>
            Regeringen redovisar i sin proposition även de politiska intentionerna
            med de s.k. storstadsöverenskommelserna. Eftersom regeringen återkommer
            till riksdagen med en proposition i denna fråga avser jag och
            Miljöpartiet de gröna att återkomma i det här ärendet i samband
            med behandlingen av denna proposition i höst.
          </note>
          <note type="speaker">
            Anf. 246 MARIE ENGSTRÖM (v):
          </note>
          <note>
            Fru talman! När man läser vårbudgeten kan man lätt få intrycket
            att alla viktiga problem håller på att lösas, och det är ju gott
            så. Men detta står ju faktiskt i bjärt kontrast till den rapport
            som häromdagen kom från Socialstyrelsen. Det var en skrämmande
            läsning om hur ungdomar, invandrare och t.ex. ensamstående mammor
            nu är 90-talets förlorare. Gemensamt för alla dessa är att de
            har svårt att få fotfäste på arbetsmarknaden.
          </note>
          <note>
            Förra veckan hade vi en debatt här i riksdagen om socialtjänstlagen.
            Jag hade då med mig texter från ett skrivarprojekt som just har
            avslutats i mitt hemlän,
          </note>
          <note>
            Värmland. De som hade deltagit i projektet hade alla det gemensamt
            att de hade tvingats leva på socialbidrag den senaste tiden. Jag
            skall inte läsa några texter den här gången. Men jag tror att
            det oerhört viktigt att vi verkligen sätter oss in i hur de här
            människorna har det.
          </note>
          <note>
            Att ha mat för dagen, att ha råd att gå till läkare och tandläkare,
            sådant som är självklarheter för oss som sitter här, är inte självklart
            för alla. Det får man inte glömma. Då har man tappat perspektivet.
            Det gäller i synnerhet nu när det nästan råder en euforisk stämning
            över att budgetunderskottet minskar och att statens finanser är
            på väg på rätt köl igen. Med rent kamerala ögon är ju detta helt
            suveränt. Men ansvaret för samhällsekonomin måste ju vara vidare
            än så. Det är i alla fall bra att man nu vill ge mer pengar till
            kommunerna. Det har vi från Vänsterpartiet pekat på vid flera
            tillfällen. Skillnaden är bara den att när vi har sagt det har
            vi kallats för ansvarslösa eller för populister.
          </note>
          <note>
            Men samtidigt som verksamheterna nu får mer pengar gör man också
            indragningar. Det handlar om stimulansbidrag till landstingen
            för rehabilitering av äldre och rörelsehindrade, och det handlar
            om assistansersättningen.
          </note>
          <note>
            I januari 1994 trädde ju lagen om stöd och service till vissa
            funktionshindrade och lagen om assistansersättning i kraft. En
            av rättigheterna enligt lagen är rätten till personlig assistans
            för människor som behöver en mycket nära och intim hjälp i alla
            möjliga vardagssituationer. En grupp svårt funktionshindrade människor
            kunde nu får hjälp att leva ett mer värdigt och mer innehållsrikt
            liv. Att få den assistans och hjälp man behöver, att själv få
            välja vem som skall assistera och vad man vill ha hjälp med gav
            nya möjligheter till ett liv på egna villkor.
          </note>
          <note>
            I allt detta, som är en rättighet för dem som berörs, ligger
            också en stor trygghet. Det är väl det vi vill ge människor i
            utsatta lägen. Den oro som de här besparingsdiskussionerna har
            gett upphov till tror jag ställer till mycket större skada än
            vad vi här i kammaren någonsin kan föreställa oss. Vi som själva
            kan styra våra steg och helt oberoende av andra fatta beslut om
            vi vill gå och ta en kopp kaffe eller ta en promenad på stan kommer
            aldrig att kunna sätta oss in i vad det innebär att leva ett liv
            där man hela tiden är beroende av andra människor.
          </note>
          <note>
            Vi pratar ofta om att rättighetslagen LSS berör en liten grupp
            människor. Men det är egentligen fel. Den gäller oss alla. På
            ett kort ögonblick kan våra liv förändras, och vi kan bli helt
            beroende av andra människors hjälp.
          </note>
          <note>
            Vi motsätter oss förslagen i vårpropositionen om en schablonisering
            av assistansersättningen. Vi anser som tidigare att det är behoven
            som skall styra. Det skall vara en individuell ersättning för
            de faktiska kostnaderna. Vi motsätter oss också förslagen om att
            kommunerna skall betala de första 20 timmarna av assistansersättningen.
          </note>
          <note>
            Fru talman! Jag tror inte att det ges för mycket personlig assistans,
            det kanske rent av är så att behovet från början var underskattat.
          </note>
          <note>
            Jag yrkar bifall till reservation 56.
          </note>
          <note type="speaker">
            Anf. 247 LENNART BEIJER (v):
          </note>
          <note>
            Fru talman! Så här fem minuter i tolv kan det vara lämpligt att
            lyfta upp den svenska varvsindustrin och det omdiskuterade varvsstödet.
            En kort tillbakablick:
          </note>
          <note>
            Det finns en OECD-uppgörelse om att ta bort subventioner från
            varvsnäringen inom hela OECD. Det vore naturligtvis en väldigt
            bra utveckling för den svenska varvsnäringen. Det har dock inte
            gått som man vill. USA har inte skrivit under avtalet, och i de
            flesta länder fortsätter subventionerna med uppåt
          </note>
          <note>
            10 %.
          </note>
          <note>
            I interpellationsdebatten om varvsindustrin i måndags, den 2
            juni, hoppades näringsministern att EU
          </note>
          <note>
            skall slopa nuvarande bidragssystem när det gäller varven den
            1 januari 1998. Det lät naturligtvis förhoppningfullt. Samtidigt
            kunde man mellan raderna ana en viss oro för att det ändå kommer
            att handla om subventioner till varvsindustrin i EU. Det vore
            därför bra om vi i Sverige förberedde oss för det värsta som kan
            hända, nämligen att subventionerna fortsätter.
          </note>
          <note>
            Därför är det bra om riksdagen ger regeringen i uppdrag att utarbeta
            regler som ger konkurrensneutralitet för den svenska varvsindustrin.
          </note>
          <note>
            Jag yrkar bifall till motion Fi64.
          </note>
          <note type="speaker">
            Anf. 248 ANNE WIBBLE (fp):
          </note>
          <note>
            Fru talman! Jag är ledsen att behöva ta kammarens tid i anspråk,
            men det blir bara en minut.
          </note>
          <note>
            Angående biståndsmålet vill jag erinra med anledning av den debatt
            som var här nyss att både Folkpartiet och Kristdemokraterna har
            ökade anslag till biståndet och ambitionen om enprocentsmålet.
            Vi kommer dock att avstå i den votering som möjligen kan komma
            att begäras därför att vi har egna reservationer där dessa biståndsökningar
            täcks in. Vi kan inte acceptera att t.ex. rösta på en kombination
            som innehåller stora besparingar på handikappvården, änkepensioner
            och liknande.
          </note>
          <note>
            Det var dock inte därför, fru talman, jag begärde ordet utan
            för att korrigera en sak med anledning av en dispyt som finansutskottets
            ordförande och jag hade i förmiddags om arbetslöshet och sysselsättning
            och rekordnivåer på 23 år. Jag påstod nämligen att den öppna arbetslösheten
            i Sverige nu är den högsta på 23 år, sedan 1974, och jämförde
            med USA med en sysselsättning som är den högsta på 23 år.
          </note>
          <note>
            Jan Bergqvist hävdade att jag hade fel. Rätt skall vara rätt.
            Jag hade fel, Jan Bergqvist hade rätt. Jag hade nämligen förväxlat
            sysselsättningen och arbetslösheten. Så här skall den korrekta
            jämförelsen vara som jag vill ha antecknat till protokollet: I
            Sverige är nu sysselsättningen den lägsta på 23 år, sedan 1974.
            I
          </note>
          <note>
            USA är den öppna arbetslösheten den lägsta på 23 år.
          </note>
          <note>
            Verkligheten är nästan dystrare med den korrekta jämförelsen,
            att antalet människor med arbete nu är det lägsta sedan 1974.
            Men formellt hade Jan
          </note>
          <note>
            Bergqvist rätt i sin kritik, och det bör framgå av protokollet.
          </note>
          <note type="speaker">
            Anf. 249 JAN BERGQVIST (s) replik:
          </note>
          <note>
            Fru talman! Det hedrar Anne Wibble att hon rättar till en felaktighet.
            Jag vill inte ta upp någon stor diskussion vid denna tidpunkt,
            utan jag vill bara lämna litet information som kan vara bra att
            ha när vi diskuterar sysselsättningen.
          </note>
          <note>
            Det är faktiskt inte så att det enbart varit negativa siffror
            för sysselsättningen. Det gäller att se till hela verkligheten,
            och om man mäter sysselsättningen i antal timmar finner man att
            den ökat kraftigt under de senaste åren.
          </note>
          <note>
            Av det mycket stora ras om 600 miljoner arbetstimmar som skedde
            från 1990 till bottennivån 1993
          </note>
          <note>
            har vi återtagit ungefär en tredjedel. Sysselsättningen mätt
            i antalet arbetstimmar har därmed ökat med 215
          </note>
          <note>
            miljoner. Det är en upplysning som kan vara värd att känna till.
          </note>
          <note>
            En del av denna ökning av sysselsättningen i timmar har inneburit
            att många som har haft deltid har fått heltid. En annan del av
            detta är att övertiden har ökat. Om det är bra att gå från deltid
            till heltid, kan man säga att ökningen av övertiden innebär vissa
            problem.
          </note>
          <note>
            Närvaron på jobbet har ökat, och det kan sägas vara både bra
            och dåligt. Hemma i Göteborg uppgick frånvaron på jobbet 1990
            till 20 %. I dag är den 2 %.
          </note>
          <note>
            Det är alldeles uppenbart att 20 % år 1990 var för högt. Man
            kan argumentera för att 2 % är för lågt -
          </note>
          <note>
            det kan hända att människor går till jobbet fastän de borde vara
            sjukskrivna.
          </note>
          <note>
            Jag tycker att det är viktigt att ha klart för sig att den första
            omgång som vi nu har haft av ökningen av sysselsättningen fått
            de här effekterna men att man i nästa steg, under de kommande
            åren, kan räkna med ett större antal sysselsatta personer.
          </note>
          <note type="speaker">
            Anf. 250 ANNE WIBBLE (fp) replik:
          </note>
          <note>
            Fru talman! Den debatten har vi ju haft. Jag konstaterar bara
            att sysselsättningen enligt Statistiska centralbyråns officiella
            statistik nu är den lägsta sedan
          </note>
          <note>
            1974. Jag hoppas att Jan Bergqvist har rätt i att det blir bättre
            framöver. Det får vi väl återkomma till om och när det i så fall
            inträffar. De åtgärder som skall leda till denna önskade utveckling
            lämnar mycket övrigt att önska, men den debatten hade vi ju i
            morse.
          </note>
          <note type="speaker">
            Anf. 251 BO LUNDGREN (m):
          </note>
          <note>
            Fru talman! Med anledning av det tidigare replikskiftet vill
            jag bara notera en sak, och det är att Jan
          </note>
          <note>
            Bergqvist konstaterar att det var 1990 det ras som vi länge har
            diskuterat inleddes. Nu har vi en gång för alla klarat ut den
            saken här i kammaren.
          </note>
          <note>
            Jag begärde ordet därför att Thomas Östros tidigare i debatten
            här i kammaren gjorde gällande att de problem som har uppstått
            på grund av lagstiftningen om förmögenhetsskatt härrör från de
            regler som infördes på mitt förslag hösten 1991. Så är det naturligtvis
            inte.
          </note>
          <note>
            De förslag som då antogs av riksdagen innebar att arbetande kapital
            förmögenhetsskattebefriades, att året därefter en proportionell
            förmögenhetsskatt infördes och att förmögenhetsskatten därefter
            skulle slopas. Sedan vann socialdemokraterna valet, och det innebar
            att förmögenhetsskatten inte slopades. Den övergångsregel som
            skulle gälla för några år förlängdes men upphörde att gälla vid
            årsskiftet 1996/97.
          </note>
          <note>
            Den 29 maj i år fattade riksdagen beslut om en ny förmögenhetsskattelag,
            och det är denna lag som får de konsekvenser vi nu ser, innebärande
            att företag flyttar från den ena börslistan till den andra. Allvarligare
            än så är naturligtvis att den förmögenhetsskatt som socialdemokraterna
            infört försämrar förutsättningarna för kapitalbildning och investeringar
            och leder till en utflyttning av kapital från Sverige.
          </note>
          <note>
            Rätt skall vara rätt. Thomas Östros har fel.
          </note>
          <note type="speaker">
            Anf. 252 JAN BERGQVIST (s):
          </note>
          <note>
            Fru talman! Jag vill ändå inte att det som Bo
          </note>
          <note>
            Lundgren sade skall stå oemotsagt.
          </note>
          <note>
            Jag redovisade sysselsättningen i antalet arbetade timmar. Där
            var det en toppnivå 1990 och en bottennivå 1993. Av det kraftiga
            ras som skedde, framför allt under 1992 och 1993, har därefter
            en tredjedel återtagits.
          </note>
          <note>
            Bo Lundgren ville hävda att alla de ekonomiska kurvorna stupade
            nedåt från 1990. Verkligheten är betydligt mer nyanserad än så.
          </note>
          <note type="speaker">
            Anf. 253 BO LUNDGREN (m):
          </note>
          <note>
            Fru talman! Visst är den mer nyanserad än så - det håller jag
            med Jan Bergqvist om. Det var en hel del som började falla redan
            1989.
          </note>
          <note type="speaker">
            Anf. 254 ANNE WIBBLE (fp):
          </note>
          <note>
            Fru talman! Jag tycker att detta är litet väl magstarkt av Jan
            Bergqvist. Den officiella statistiken i
          </note>
          <note>
            Sverige visar det jag beskrev nyss. Jag gav Jan
          </note>
          <note>
            Bergqvist rätt i att det formellt sett var på ett annat sätt
            än jag sade i morse, men statistiken visar oomtvistat följande.
          </note>
          <note>
            Sysselsättningen i Sverige är nu den lägsta sedan
          </note>
          <note>
            1974. Detta är faktiskt katastrofalt uselt och ett misslyckande
            för politiken. Det går inte att vända bort de siffrorna genom
            att prata en massa om timmar eller övertid. Det är faktiskt människor
            det handlar om.
          </note>
          <note type="speaker">
            Anf. 255 JAN BERGQVIST (s):
          </note>
          <note>
            Fru talman! Det är synd att vi får den här minidebatten när tiden
            är så pressad. Det finns mycket att säga i de här frågorna, och
            jag skulle välkomna att vi kunde ha en mer utförlig diskussion.
            Man kastar in en siffra här och en siffra där, men det viktiga
            är ju att försöka beskriva helheten.
          </note>
          <note>
            För att i någon mån ge en motbild till den ganska skeva bild
            som Bo Lundgren och Anne Wibble här har gett vill jag redovisa
            förändringen av antalet sysselsatta i näringslivet.
          </note>
          <note>
            Under den första borgerliga regeringsperioden minskade antalet
            sysselsatta i näringslivet med
          </note>
          <note>
            150 000. Under den därefter följande socialdemokratiska regeringsperioden
            fram till 1991 ökade antalet sysselsatta med 166 000. Under den
            borgerliga regeringsperioden därefter minskade antalet sysselsatta
            i näringslivet med 350 000, och under perioden 1994-
          </note>
          <note>
            1996 ökade sysselsättningen i näringslivet med
          </note>
          <note>
            65 000. Det är så långt jag har siffrorna.
          </note>
          <note type="speaker">
            Anf. 256 BO LUNDGREN (m):
          </note>
          <note>
            Fru talman! Det här är trots allt en ganska viktig debatt på
            grund av det sätt på vilket Socialdemokraterna försöker föra diskussionen.
            Låt oss ta siffror rakt upp och ned.
          </note>
          <note>
            Från sommaren 1989 till oktober 1991 minskade sysselsättningen
            i svensk industri med ungefär
          </note>
          <note>
            170 000 personer. Att Jan Bergqvist, liksom Erik
          </note>
          <note>
            Åsbrink tidigare, råkade erkänna att det var på 80-
          </note>
          <note>
            talet som de problem vi ser nu uppkom, innebär naturligtvis ett
            stort problem för Jan Bergqvist och Erik
          </note>
          <note>
            Åsbrink, men det är bara för oss att notera att insikten nu finns,
            även om det var oavsiktligt att det kom fram i kammaren.
          </note>
          <note type="speaker">
            Anf. 257 JAN BERGQVIST (s):
          </note>
          <note>
            Fru talman! Jag sade någonting som jag står för, nämligen att
            sysselsättningen mätt i antalet arbetade timmar var på toppnivå
            1990. Därefter rasade sysselsättningen mätt i antal timmar till
            en oerhört låg nivå
          </note>
          <note>
            1992 och 1993. Därefter har sysselsättningen mätt i antalet arbetade
            timmar ökat. I själva verket har den ökat med 215 miljoner timmar.
            En tredjedel av den minskning som skedde under den första perioden
            har vi återtagit. Det har inte slagit ut i personer. Däremot har
            det betytt att närvaron har ökat, att deltid har övergått i heltid
            och att det finns förutsättningar för att vi i nästa skede, de
            kommande åren, får en ökning av sysselsättningen i antal personer.
          </note>
          <note>
            Det var detta jag sade. Sedan tolkade Bo Lundgren detta på ett
            helt orimligt sätt, som jag absolut inte kan ställa upp på.
          </note>
          <note type="speaker">
            Anf. 258 ANNE WIBBLE (fp):
          </note>
          <note>
            Fru talman! Detta blir förmodligen litet tröttsamt för kammarens
            ledamöter så småningom.
          </note>
          <note>
            Jan Bergqvist går nu från fakta som rör de historiska bottennivåerna
            för sysselsättningen. Där håller han uppenbarligen i varje fall
            med. Antalet människor med arbete är nu det lägsta sedan 1974.
          </note>
          <note>
            Så börjar han att prata om 90-talet. Då vill jag rekapitulera
            vad som har hänt vad gäller siffrorna för antalet människor som
            har ett arbete som de kan leva på. Det var ett stort minus från
            1990. Det var roligt att höra erkännandet av detta. Det var en
            ökning från slutet av 1993 eller början av 1994, under den borgerliga
            regeringstiden, som varade en bit in på den socialdemokratiska
            mandatperioden. Allteftersom skatteökning och återställare av
            andra slag fick genomslag i praktiken föll de nya arbetena bort.
            Därefter har det varit ett stort minus - även i timmar, faktiskt,
            den senaste tiden.
          </note>
          <note>
            Om man summerar regeringens egna bedömningar över antalet jobb
            i Sverige under perioden 1995-1998
          </note>
          <note>
            - regeringens egna tabeller - skall man finna att effekten i
            princip är plus minus noll. Plus minus noll är vad regeringen
            själv förutspår som effekt i den fråga som jag tror att de flesta
            människorna upplevde som det viktigaste vallöftet. Det tycker
            jag är väldigt dåligt.
          </note>
          <note>
            Jag hoppas att regeringen har fel i sina prognoser och att det
            blir en bättre utveckling, men det syns tyvärr inga spår av detta
            ännu.
          </note>
          <note type="speaker">
            Anf. 259 JAN BERGQVIST (s):
          </note>
          <note>
            Fru talman! Jag talade bl.a. med Mats Odell efter det att vi
            hade haft diskussionen i förmiddags. Vi var överens om att vi
            egentligen höll på alldeles för länge.
          </note>
          <note>
            Vi höll på i väldiga omgångar, och det tog en oerhörd tid. Mats
            Odell och jag var överens om att man egentligen skulle ha kunnat
            koncentrera debatten och fått den mera precis.
          </note>
          <note>
            Uppenbarligen koncentrerade vi inte diskussionen på rätt sätt
            i förmiddags, eftersom den nu tar ny fart på detta sätt. Vi som
            deltog i debatten i förmiddags hade mycket gott om tid att för
            oss själva reda ut dessa frågeställningar. Vi får nog alla ta
            på oss ansvaret för att vi inte gjorde det då.
          </note>
          <note>
            Jag tar gärna upp, vid ett annat tillfälle, en omfattande diskussion
            kring dessa frågeställningar. Jag är inte ett dugg rädd för att
            möta varken Bo Lundgren eller Anne Wibble kring de statistiska
            frågorna, kring det historiska och inte minst, vilket är viktigast,
            kring hur vi skall göra för framtiden.
          </note>
          <note type="speaker">
            Anf. 260 ANNE WIBBLE (fp):
          </note>
          <note>
            Fru talman! Då föreslår jag att vi önskar varandra glad sommar
            och återkommer antingen utanför kammaren under sommaren eller
            till hösten, för frågan är väldigt viktig för väldigt många människor.
          </note>
          <note type="speaker">
            Anf. 261 HANS ANDERSSON (v):
          </note>
          <note>
            Fru talman! Detta var en beklämmande avslutning på en debatt
            om ett stort misslyckande i vårt samhälle
          </note>
          <note>
            - massarbetslösheten. Det går att räkna timmar. Det går att fundera
            litet grand över massarbetslöshetens orsaker. Jag sade tidigare
            att orsakerna är mycket djupare än partipolitiskt käbbel.
          </note>
          <note>
            Det får vara slut på att politiker på detta sätt tror att det
            är skojigt att dela ut beskyllningar om massarbetslöshetens utveckling.
            Den har väsentligt djupare orsaker. Det handlar om teknologisk
            utveckling, konkurrensförhållanden, produktivitetsutveckling och
            felaktig ekonomisk politik. Det hänger i stor utsträckning samman
            med EMU:s konvergenskrav, osv.
          </note>
          <note>
            Det var ett totalt misslyckande från den borgerliga regeringens
            sida. Vi erhöll massarbetslöshet. Det är ett misslyckande i dag.
            Det kan väl alla inse ett år efter beslutet om halvering av arbetslösheten.
          </note>
          <note>
            Vi kan diskutera statistiska analyser. Vi kan diskutera orsaksanalyser,
            men jag tycker att det senaste replikskiftet inte är värdigt riksdagen
            i denna sena timme. Det får vara slut på det partipolitiska käbblet.
          </note>
          <note>
            Tänk om riksdagen kunde samla sig till en politik som kunde dra
            Sverige ur massarbetslösheten!
          </note>
          <note>
            Jag hoppas att detta kan vara en tankeställare för amatörerna
            i den arbetsmarknadspolitiska statistikdebatten.
          </note>
          <note type="speaker">
            Anf. 262 BO LUNDGREN (m):
          </note>
          <note>
            Fru talman! Apropå det sista inlägget vill jag säga att det är
            denna kammare och vi ledamöter som är samlade för att rösta som
            avgör vilka möjligheter det finns att skapa de förutsättningar
            som behövs för nya jobb.
          </note>
          <note>
            En klar majoritet inser att de jobben skall skapas ute i företagen,
            och det finns i det betänkande som vi har diskuterat och som vi
            skall rösta om ett antal förslag som syftar till att skapa ett
            bra klimat för att företag skall kunna växa fram och expandera
            och för att jobb skall kunna växa fram. Den debatten är inte partipolitiskt
            käbbel. Det är en fråga om ideologiska låsningar. Det är en fråga
            om hur man skall ta sig ur de problem som har skapats.
          </note>
          <note>
            Vi har haft en debatt om vad som kan vara rätt och vad som kan
            vara fel. Den debatten är nödvändig. Fru talman och den föregående
            talaren! Om den debatten så skulle ta ytterligare tio timmar är
            den väsentlig för de människor som den berör.
          </note>
          <note type="speaker">
            Anf. 263 HANS ANDERSSON (v):
          </note>
          <note>
            Fru talman! Jag delar den uppfattningen. Vi har haft den debatten
            under hela dagen. Det behövs mycket av näringspolitisk förnyelse,
            och det behövs mycket av förnyelse i den offentliga sektorn. Det
            behövs inte särskilt mycket av den skattesänkningspolitik som
            Bo Lundgren förespråkar.
          </note>
          <note>
            Jag argumenterade mot den ynkliga statistikdebatt som uppkom
            sent på natten. Den förde ingenting framåt, och den leder till
            det politikerförakt som med viss rätt riktas mot herr Lundgren
            och en del andra här i salen.
          </note>
          <note type="speaker">
            Anf. 264 BO LUNDGREN (m):
          </note>
          <note>
            Fru talman! Om man inte lär av det som har hänt har man heller
            inga möjligheter att rätta till misstag för att skapa en bra framtid.
          </note>
          <note type="speaker">
            Anf. 265 HANS ANDERSSON (v):
          </note>
          <note>
            Fru talman! Det var många i Sverige som lärde av vad som hände
            mellan 1991 och 1994, Bo Lundgren.
          </note>
          <note>
            Vi fick en massarbetslöshet under den dåvarande ministerns tid.
            Vi vill inte ha den tillbaka, men det här har inte förvaltats
            särskilt väl av den nuvarande regeringen.
          </note>
          <note>
            Vi har haft en lång och seriös debatt i dag. Jag tycker att den
            avslutades på ett väldigt trist sätt, bl.a.
          </note>
          <note>
            av Bo Lundgren.
          </note>
          <note type="speaker">
            Anf. 266 BO LUNDGREN (m):
          </note>
          <note>
            Fru talman! För att undvika att debatten avslutas på det trista
            sätt som Hans Andersson själv bidrar till vill jag bara säga att
            jag hoppas att han, liksom jag, funderar igenom hur vi skall bära
            oss åt för att de människor som driver företag i dag och de som
            funderar på att starta företag i morgon skall förmås att anställa
            människor. Det är det som avgör om jobben kommer fram, och det
            är det som vi skall rösta om när debatten är avslutad.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Mom. 1 (allmänna riktlinjer för den ekonomiska politiken)
          </note>
          <note>
            1. utskottet
          </note>
          <note>
            2. res. 1 (m, fp, kd)
          </note>
          <note>
            3. res. 2 (v)
          </note>
          <note>
            4. res. 3 (mp)
          </note>
          <note>
            Förberedande votering 2:
          </note>
          <note>
            21 för res. 2
          </note>
          <note>
            13 för res. 3
          </note>
          <note>
            267 avstod
          </note>
          <note>
            48 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            105 för res. 1
          </note>
          <note>
            20 för res. 2
          </note>
          <note>
            183 avstod
          </note>
          <note>
            41 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            165 för utskottet
          </note>
          <note>
            107 för res. 1
          </note>
          <note>
            34 avstod
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 22 c
          </note>
          <note>
            För res. 1: 74 m, 20 fp, 13 kd
          </note>
          <note>
            Avstod: 2 s, 20 v, 12 mp
          </note>
          <note>
            Frånvarande: 16 s, 6 m, 5 c, 6 fp, 2 v, 6 mp, 2 kd
          </note>
          <note>
            Mom. 2 (riktlinjer för den ekonomiska politiken såvitt avser
            sysselsättning och företagande)
          </note>
          <note>
            1. utskottet
          </note>
          <note>
            2. res. 4 (m, fp, kd)
          </note>
          <note>
            3. res. 5 (v)
          </note>
          <note>
            4. res. 6 (mp)
          </note>
          <note>
            Förberedande votering 1:
          </note>
          <note>
            20 för res. 5
          </note>
          <note>
            13 för res. 6
          </note>
          <note>
            274 avstod
          </note>
          <note>
            42 frånvarande
          </note>
          <note>
            Kammaren biträdde res. 5.
          </note>
          <note>
            Förberedande votering 2:
          </note>
          <note>
            106 för res. 4
          </note>
          <note>
            20 för res. 5
          </note>
          <note>
            182 avstod
          </note>
          <note>
            41 frånvarande
          </note>
          <note>
            Kammaren biträdde res. 4.
          </note>
          <note>
            Huvudvotering:
          </note>
          <note>
            169 för utskottet
          </note>
          <note>
            106 för res. 4
          </note>
          <note>
            33 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 22 c, 1 fp
          </note>
          <note>
            För res. 4: 74 m, 19 fp, 13 kd
          </note>
          <note>
            Avstod: 20 v, 13 mp
          </note>
          <note>
            Frånvarande: 15 s, 6 m, 5 c, 6 fp, 2 v, 5 mp, 2 kd
          </note>
          <note>
            Mom. 4 (den ekonomiska och monetära unionen
          </note>
          <note>
            [EMU])
          </note>
          <note>
            1. utskottets hemställan med godkännande av utskottets motivering
          </note>
          <note>
            2. utskottets hemställan med godkännande av motiveringen i res.
            11 (m, fp)
          </note>
          <note>
            Votering:
          </note>
          <note>
            167 för utskottet
          </note>
          <note>
            94 för res. 11
          </note>
          <note>
            46 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan med godkännande av utskottets
            motivering.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 22 c
          </note>
          <note>
            För res. 11: 74 m, 20 fp
          </note>
          <note>
            Avstod: 20 v, 13 mp, 13 kd
          </note>
          <note>
            Frånvarande: 16 s, 6 m, 5 c, 6 fp, 2 v, 5 mp, 2 kd
          </note>
          <note>
            Mom. 6 (budgetpolitiska mål)
          </note>
          <note>
            1. utskottet
          </note>
          <note>
            2. res. 14 (m)
          </note>
          <note>
            3. res. 15 (fp)
          </note>
          <note>
            4. res. 18 (kd)
          </note>
          <note>
            Förberedande votering 1:
          </note>
          <note>
            20 för res. 15
          </note>
          <note>
            13 för res. 18
          </note>
          <note>
            272 avstod
          </note>
          <note>
            44 frånvarande
          </note>
          <note>
            Kammaren biträdde res. 15.
          </note>
          <note>
            Förberedande votering 2:
          </note>
          <note>
            72 för res. 14
          </note>
          <note>
            22 för res. 15
          </note>
          <note>
            213 avstod
          </note>
          <note>
            42 frånvarande
          </note>
          <note>
            Kammaren biträdde res. 14.
          </note>
          <note>
            Huvudvotering:
          </note>
          <note>
            166 för utskottet
          </note>
          <note>
            74 för res. 14
          </note>
          <note>
            67 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 22 c
          </note>
          <note>
            För res. 14: 74 m
          </note>
          <note>
            Avstod: 1 s, 20 fp, 20 v, 13 mp, 13 kd
          </note>
          <note>
            Frånvarande: 16 s, 6 m, 5 c, 6 fp, 2 v, 5 mp, 2 kd
          </note>
          <note>
            Mom. 9 (utgiftstak för staten)
          </note>
          <note>
            1. utskottet
          </note>
          <note>
            2. res. 26 (mp)
          </note>
          <note>
            Votering:
          </note>
          <note>
            167 för utskottet
          </note>
          <note>
            13 för res. 26
          </note>
          <note>
            125 avstod
          </note>
          <note>
            44 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 22 c
          </note>
          <note>
            För res. 26: 13 mp
          </note>
          <note>
            Avstod: 73 m, 20 fp, 19 v, 13 kd
          </note>
          <note>
            Frånvarande: 16 s, 7 m, 5 c, 6 fp, 3 v, 5 mp, 2 kd
          </note>
          <note>
            Mom. 12 såvitt avser utgiftsområde 24 Näringsliv
          </note>
          <note>
            1. utskottet hemställan i motsvarande del
          </note>
          <note>
            2. utskottets hemställan i motsvarande del med den ändring som
            föranleddes av bifall till mot. Fi64 (s)
          </note>
          <note>
            Votering:
          </note>
          <note>
            171 för utskottet
          </note>
          <note>
            22 för mot.
          </note>
          <note>
            113 avstod
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 21 c, 6 fp, 3 kd
          </note>
          <note>
            För mot: 3 s, 19 v
          </note>
          <note>
            Avstod: 1 s, 74 m, 1 c, 14 fp, 13 mp, 10 kd
          </note>
          <note>
            Frånvarande: 16 s, 6 m, 5 c, 6 fp, 3 v, 5 mp, 2 kd
          </note>
          <note>
            Håkan Juholt (s) och Karl-Göran Biörsmark (fp)
          </note>
          <note>
            anmälde att de avsett att avstå från att rösta men markerats
            ha röstat ja.
          </note>
          <note>
            Mom. 12 såvitt avser utgiftsområde 7 Internationellt bistånd
          </note>
          <note>
            1. utskottets hemställan i motsvarande del
          </note>
          <note>
            2. utskottets hemställan i motsvarande del med den ändring som
            föranleddes av bifall till mot. Fi71 (s)
          </note>
          <note>
            Votering:
          </note>
          <note>
            162 för utskottet
          </note>
          <note>
            35 för mot.
          </note>
          <note>
            110 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 20 c, 1 fp
          </note>
          <note>
            För mot.: 2 s, 20 v, 13 mp
          </note>
          <note>
            Avstod: 2 s, 74 m, 2 c, 19 fp, 13 kd
          </note>
          <note>
            Frånvarande: 16 s, 6 m, 5 c, 6 fp, 2 v, 5 mp, 2 kd
          </note>
          <note>
            Mom. 12 i övrigt
          </note>
          <note>
            Kammaren biföll utskottets hemställan i motsvarande del.
          </note>
          <note>
            Mom. 27 (anslaget Kostnader för statlig assistansersättning)
          </note>
          <note>
            1. utskottet
          </note>
          <note>
            2. res. 56 (v)
          </note>
          <note>
            Votering:
          </note>
          <note>
            176 för utskottet
          </note>
          <note>
            20 för res. 56
          </note>
          <note>
            111 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 21 c, 9 mp
          </note>
          <note>
            För res. 56: 20 v
          </note>
          <note>
            Avstod: 74 m, 1 c, 20 fp, 3 mp, 13 kd
          </note>
          <note>
            Frånvarande: 15 s, 6 m, 5 c, 6 fp, 2 v, 6 mp, 2 kd
          </note>
          <note>
            Mom. 30 (resursarbete enligt den s.k.Kalmarmodellen)
          </note>
          <note>
            1. utskottet
          </note>
          <note>
            2. res. 63 (m, fp, mp, kd)
          </note>
          <note>
            Votering:
          </note>
          <note>
            187 för utskottet
          </note>
          <note>
            118 för res. 63
          </note>
          <note>
            3 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 22 c, 19 v
          </note>
          <note>
            För res. 63: 74 m, 18 fp, 13 mp, 13 kd
          </note>
          <note>
            Avstod: 2 fp, 1 v
          </note>
          <note>
            Frånvarande: 15 s, 6 m, 5 c, 6 fp, 2 v, 5 mp, 2 kd
          </note>
          <note>
            Mom. 31 (tillfällig avgångsersättning)
          </note>
          <note>
            1. utskottet
          </note>
          <note>
            2. res. 64 (m, fp, mp)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 36 (utbildningsbidrag)
          </note>
          <note>
            1. utskottet
          </note>
          <note>
            2. res. 73 (v)
          </note>
          <note>
            Votering:
          </note>
          <note>
            274 för utskottet
          </note>
          <note>
            20 för res. 73
          </note>
          <note>
            13 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 74 m, 22 c, 20 fp, 12 mp
          </note>
          <note>
            För res. 73: 20 v
          </note>
          <note>
            Avstod: 13 kd
          </note>
          <note>
            Frånvarande: 15 s, 6 m, 5 c, 6 fp, 2 v, 6 mp, 2 kd
          </note>
          <note>
            Mom. 64 (bostadsbidragen)
          </note>
          <note>
            1. utskottet
          </note>
          <note>
            2. res. 100 (m, fp, kd)
          </note>
          <note>
            3. res. 101 (v)
          </note>
          <note>
            Förberedande votering:
          </note>
          <note>
            110 för res. 100
          </note>
          <note>
            20 för res. 101
          </note>
          <note>
            176 avstod
          </note>
          <note>
            43 frånvarande
          </note>
          <note>
            Kammaren biträdde res. 100.
          </note>
          <note>
            Huvudvotering:
          </note>
          <note>
            179 för utskottet
          </note>
          <note>
            107 för res. 100
          </note>
          <note>
            22 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 21 c, 12 mp
          </note>
          <note>
            För res. 100: 74 m, 20 fp, 13 kd
          </note>
          <note>
            Avstod: 1 c, 20 v, 1 mp
          </note>
          <note>
            Frånvarande: 15 s, 6 m, 5 c, 6 fp, 2 v, 5 mp, 2 kd
          </note>
          <note>
            Mom. 82 (skattepolitikens allmänna inriktning)
          </note>
          <note>
            1. utskottet
          </note>
          <note>
            2. res. 125 (fp)
          </note>
          <note>
            3. res. 127 (mp)
          </note>
          <note>
            4. res. 128 (kd)
          </note>
          <note>
            Förberedande votering 1:
          </note>
          <note>
            12 för res. 127
          </note>
          <note>
            15 för res. 128
          </note>
          <note>
            279 avstod
          </note>
          <note>
            43 frånvarande
          </note>
          <note>
            Kammaren biträdde res. 128.
          </note>
          <note>
            Förberedande votering 2:
          </note>
          <note>
            22 för res. 125
          </note>
          <note>
            12 för res. 128
          </note>
          <note>
            273 avstod
          </note>
          <note>
            42 frånvarande
          </note>
          <note>
            Kammaren biträdde res. 125.
          </note>
          <note>
            Huvudvotering:
          </note>
          <note>
            166 för utskottet
          </note>
          <note>
            20 för res. 125
          </note>
          <note>
            119 avstod
          </note>
          <note>
            44 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 22 c
          </note>
          <note>
            För res. 125: 20 fp
          </note>
          <note>
            Avstod: 73 m, 20 v, 13 mp, 13 kd
          </note>
          <note>
            Frånvarande: 17 s, 7 m, 5 c, 6 fp, 2 v, 5 mp, 2 kd
          </note>
          <note>
            Mom. 92 (höjd tobaksskatt)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. res. 143 (m)
          </note>
          <note>
            3. utskottets hemställan med den ändring som föranleddes av bifall
            till mot Fi86 (v)
          </note>
          <note>
            Förberedande votering:
          </note>
          <note>
            77 för res. 143
          </note>
          <note>
            15 för mot.
          </note>
          <note>
            213 avstod
          </note>
          <note>
            44 frånvarande
          </note>
          <note>
            Kammaren biträdde res. 143.
          </note>
          <note>
            Huvudvotering:
          </note>
          <note>
            Kammaren biföll utskottets hemställan genom uppresning.
          </note>
          <note>
            Mom. 96 (utvecklingen av de kommunala utgifterna)
          </note>
          <note>
            1. utskottet
          </note>
          <note>
            2. res. 147 (mp)
          </note>
          <note>
            Votering:
          </note>
          <note>
            179 för utskottet
          </note>
          <note>
            13 för res. 147
          </note>
          <note>
            115 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 22 c, 12 kd
          </note>
          <note>
            För res. 147: 13 mp
          </note>
          <note>
            Avstod: 1 s, 73 m, 20 fp, 20 v, 1 kd
          </note>
          <note>
            Frånvarande: 15 s, 7 m, 5 c, 6 fp, 2 v, 5 mp, 2 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            7 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1996/97:159 Skyldighet för utländska kärande att ställa säkerhet
            för rättegångskostnader
          </note>
          <note>
            Motioner med anledning av prop. 1996/97:139 Skydd mot extraterritoriell
            lagstiftning som antas av ett tredje land
          </note>
          <note>
            1996/97:U23 av Anders Svärd m.fl. (c)
          </note>
          <note>
            med anledning av prop. 1996/97:157 Lag om tilldelning av spårkapacitet
          </note>
          <note>
            1996/97:T67 av Per Westerberg m.fl. (m)
          </note>
          <note>
            8 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
            den 11 juni
          </note>
          <note>
            1996/97:624 av Nils T Svensson (s) till justitieministern
          </note>
          <note>
            Brott i utlandet som begåtts av svenska medborgare
          </note>
          <note>
            1996/97:625 av Birger Schlaug (mp) till finansministern
          </note>
          <note>
            Särbehandling av EU-kommissionens anställda
          </note>
          <note>
            1996/97:626 av Mona Berglund Nilsson (s) till statsrådet Pierre
            Schori
          </note>
          <note>
            Flyktingbarns rätt till sjukvård
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 16 september.
          </note>
          <note>
            9 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit den
            11 juni
          </note>
          <note>
            1996/97:580 av Birgitta Hambraeus (c) till försvarsministern
          </note>
          <note>
            FN-tjänstens sociala konsekvenser
          </note>
          <note>
            1996/97:588 av Birger Schlaug (mp) till utrikesministern
          </note>
          <note>
            Samarbete med NATO
          </note>
          <note>
            1996/97:590 av Per Lager (mp) till miljöministern
          </note>
          <note>
            Kynnefjäll
          </note>
          <note>
            1996/97:591 av Agne Hansson (c) till utrikesministern
          </note>
          <note>
            Den turkiska militära interventionen i Nordirak
          </note>
          <note>
            1996/97:593 av Hans Karlsson (s) till kommunikationsministern
          </note>
          <note>
            Säkerhetsrutiner för den spårbundna kollektivtrafiken
          </note>
          <note>
            1996/97:594 av Eva Goës (mp) till utrikesministern
          </note>
          <note>
            Indonesien
          </note>
          <note>
            1996/97:596 av Roland Larsson (c) till socialministern
          </note>
          <note>
            Alkoläsk och de regionalpolitiska stöden
          </note>
          <note>
            1996/97:597 av Peter Weibull Bernström (m) till miljöministern
          </note>
          <note>
            Avloppsslam
          </note>
          <note>
            1996/97:598 av Carina Hägg (s) till kommunikationsministern
          </note>
          <note>
            IT och personlig integritet
          </note>
          <note>
            1996/97:599 av Carina Hägg (s) till kommunikationsministern
          </note>
          <note>
            Saltning av vägar
          </note>
          <note>
            1996/97:600 av Ulla Löfgren (m) till inrikesministern
          </note>
          <note>
            Tillgänglighet för handikappade
          </note>
          <note>
            1996/97:601 av Michael Stjernström (kd) till justitieministern
          </note>
          <note>
            Översättning av prejudicerande domar från EU-
          </note>
          <note>
            domstolen
          </note>
          <note>
            1996/97:604 av Kia Andreasson (mp) till justitieministern
          </note>
          <note>
            Europol och den svenska offentlighetsprincipen
          </note>
          <note>
            1996/97:605 av Marianne Andersson (c) till miljöministern
          </note>
          <note>
            Mineralbrytning
          </note>
          <note>
            1996/97:606 av Marie Wilén (c) till miljöministern
          </note>
          <note>
            Returglas
          </note>
          <note>
            1996/97:607 av Hans Stenberg (s) till försvarsministern
          </note>
          <note>
            Kustbevakningens organisation
          </note>
          <note>
            1996/97:608 av Christel Anderberg (m) till justitieministern
          </note>
          <note>
            Inrättande av en ekobrottsmyndighet
          </note>
          <note>
            1996/97:610 av Nils Fredrik Aurelius (m) till kulturministern
          </note>
          <note>
            Distribution av marksänd digital TV
          </note>
          <note>
            1996/97:611 av Nils Fredrik Aurelius (m) till kommunikationsministern
          </note>
          <note>
            Telias verksamhet i Kalmar
          </note>
          <note>
            1996/97:612 av Ingbritt Irhammar (c) till försvarsministern
          </note>
          <note>
            SOS larmnummer 112
          </note>
          <note>
            1996/97:613 av Sivert Carlsson (c) till miljöministern
          </note>
          <note>
            Oljeutsläpp i Östersjön
          </note>
          <note>
            1996/97:614 av Rigmor Ahlstedt (c) till justitieministern
          </note>
          <note>
            Polisens organisation
          </note>
          <note>
            1996/97:615 av Andre vice talman Görel Thurdin (c)
          </note>
          <note>
            till utrikesministern
          </note>
          <note>
            Ny konvention om personminor
          </note>
          <note>
            1996/97:616 av Johan Lönnroth (v) till kommunikationsministern
          </note>
          <note>
            Telias utvecklingsamarbete på Irland
          </note>
          <note>
            1996/97:618 av Gudrun Lindvall (mp) till miljöministern
          </note>
          <note>
            Returglas på Systembolaget
          </note>
          <note>
            1996/97:619 av Christel Anderberg (m) till justitieministern
          </note>
          <note>
            En skattekriminal
          </note>
          <note>
            1996/97:620 av Margitta Edgren (fp) till kommunikationsministern
          </note>
          <note>
            Telias kundservice i Kalmar
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 16 september.
          </note>
          <note>
            10 § Kammaren åtskildes kl. 00.54.
          </note>
          <note>
            Förhandlingarna leddes av tredje vice talmannen från sammanträdets
            början t.o.m. 6 § anf. 10 (delvis), av talmannen därefter t.o.m.
            anf. 41 (delvis), av förste vice talmannen därefter t.o.m. anf.
            82
          </note>
          <note>
            (delvis), av andre vice talmannen därefter t.o.m. anf. 122
          </note>
          <note>
            (delvis), av talmannen därefter till ajourneringen kl. 18.01,
            av förste vice talmannen därefter t.o.m. anf. 184
          </note>
          <note>
            (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
