<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--111</head>
          <docDate when="1997-05-30 00:00:00">1997-05-30 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------------
          </note>
          <note>
            1 § Meddelande om frågestund
          </note>
          <note>
            Talmannen meddelade att vid frågestunden torsdagen den 5 juni
            kl. 14.00 skulle följande statsråd närvara:
          </note>
          <note>
            Statsrådet Leif Pagrotsky, justitieminister Laila
          </note>
          <note>
            Freivalds, statsrådet Leif Blomberg, arbetsmarknadsminister Margareta
            Winberg, kulturminister
          </note>
          <note>
            Marita Ulvskog, statsrådet Thomas Östros och statsrådet Ulrica
            Messing.
          </note>
          <note>
            2 § Meddelande om uteblivna svar på interpellationer
          </note>
          <note>
            Till riksdagen hade inkommit följande skrivelse:
          </note>
          <note>
            Interpellationerna 1996/97:337 och 338
          </note>
          <note>
            Till riksdagen
          </note>
          <note>
            Interpellation 1996/97:337 om bostadspolitiska utredningen samt
            1996/97:338 om bostadspolitiken inlämnade av Mikael Odenberg.
          </note>
          <note>
            Skälet till att interpellationssvaren uteblir är att jag inte
            kunnat finna en debattdag, av de dagar som finns kvar före uppehållet,
            som passar både interpellanten och mig.
          </note>
          <note>
            Stockholm den 27 maj 1997
          </note>
          <note>
            Jörgen Andersson
          </note>
          <note type="speaker">
            Anf. 1 TALMANNEN:
          </note>
          <note>
            Med anledning av denna och tidigare anmälningar om uteblivna
            svar får jag meddela att jag kommer att med regeringen ta upp
            frågan om det stora antalet uteblivna svar under senare tid.
          </note>
          <note>
            3 § Meddelande om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 1996/97:292
          </note>
          <note>
            Till riksdagen
          </note>
          <note>
            Interpellation 1996/97:292 av Birgitta Wistrand
          </note>
          <note>
            (m) om generalkonsulatet i Los Angeles.
          </note>
          <note>
            Interpellationen kommer att besvaras måndagen den 9 juni 1997.
          </note>
          <note>
            Skälet till dröjsmålet är att interpellationsdebatten den 27
            maj är fullbokad.
          </note>
          <note>
            Stockholm den 26 maj 1997
          </note>
          <note>
            Lena Hjelm-Wallén
          </note>
          <note>
            Interpellation 1996/97:328
          </note>
          <note>
            Till riksdagen
          </note>
          <note>
            Interpellation 1996/97:328 av Lennart Rohdin (fp)
          </note>
          <note>
            om "De sju från Zvornik.
          </note>
          <note>
            Interpellationen kommer att besvaras måndagen den 9 juni 1997.
          </note>
          <note>
            Skälet till dröjsmålet är att interpellationsdebatten den 27
            maj är fullbokad.
          </note>
          <note>
            Stockholm den 26 maj 1997
          </note>
          <note>
            Lena Hjelm-Wallén
          </note>
          <note>
            Interpellation 1996/97:351
          </note>
          <note>
            Till riksdagen
          </note>
          <note>
            Interpellation 1996/97:351 av Ragnhild Pohanka
          </note>
          <note>
            (mp) om Tibet.
          </note>
          <note>
            Interpellationen kommer att besvaras måndagen den 9 juni 1997.
          </note>
          <note>
            Skälet till dröjsmålet är att interpellationsdebatten den 27
            maj är fullbokad.
          </note>
          <note>
            Stockholm den 26 maj 1997
          </note>
          <note>
            Lena Hjelm-Wallén
          </note>
          <note>
            Interpellation 1996/97:316
          </note>
          <note>
            Till riksdagen
          </note>
          <note>
            Interpellation 1996/97:316 av Peter Weibull
          </note>
          <note>
            Bernström om anläggning av våtmarker och skyddszoner i odlingslandskapet.
          </note>
          <note>
            Interpellationen kommer att besvaras den 5 juni
          </note>
          <note>
            1997.
          </note>
          <note>
            Skälet till dröjsmålet är resa.
          </note>
          <note>
            Stockholm den 23 maj 1997
          </note>
          <note>
            Annika Åhnberg
          </note>
          <note>
            Interpellationerna 1996/97:341och 342
          </note>
          <note>
            Till riksdagen
          </note>
          <note>
            Interpellation 1996/97:341 av Ingvar Eriksson om svenska lantbrukares
            konkurrensmöjligheter.
          </note>
          <note>
            Interpellation 1996/97:342 av Ingvar Eriksson om kontrollkostnaden
            vid köttbesiktning.
          </note>
          <note>
            Interpellationerna kommer att besvaras den 5 juni
          </note>
          <note>
            1997.
          </note>
          <note>
            Skälet till dröjsmålet är resa.
          </note>
          <note>
            Stockholm den 23 maj 1997
          </note>
          <note>
            Annika Åhnberg
          </note>
          <note>
            Interpellation 1996/97:344
          </note>
          <note>
            Till riksdagen
          </note>
          <note>
            Interpellation 1996/97:344 av Lennart Brunander om genetiskt
            förädlade växter.
          </note>
          <note>
            Interpellationen kommer att besvaras den 5 juni
          </note>
          <note>
            1997.
          </note>
          <note>
            Skälet till dröjsmålet är resa.
          </note>
          <note>
            Stockholm den 23 maj 1997
          </note>
          <note>
            Annika Åhnberg
          </note>
          <note>
            Interpellation 1996/97:364
          </note>
          <note>
            Till riksdagen
          </note>
          <note>
            Interpellation 1996/97:364 av Gudrun Lindvall om direktiv om
            bestrålade livsmedel.
          </note>
          <note>
            Interpellationen kommer att besvaras den 5 juni
          </note>
          <note>
            1997.
          </note>
          <note>
            Skälet till dröjsmålet är resa.
          </note>
          <note>
            Stockholm den 23 maj 1997
          </note>
          <note>
            Annika Åhnberg
          </note>
          <note>
            4 § Svar på interpellationerna 1996/97:293 och
          </note>
          <note>
            310 om sexuellt utnyttjande, m.m.
          </note>
          <note>
            Anf. 2 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Kia Andreasson har frågat mig om jag avser att verka
            för en översyn av 6 kap. 3 § brottsbalken så att alla former av
            sexuellt utnyttjande omfattas av lagrummet oavsett graden av hjälplöshet
            hos offret.
          </note>
          <note>
            Elisebeht Markström har frågat mig dels om jag avser att se över
            den lagstiftning som domstolarna har att följa, i syfte att utröna
            om lag och förarbeten ger ett heltäckande straffrättsligt skydd
            mot sexuella övergrepp, dels om jag avser att ta initiativ till
            vidareutbildning inom rättsväsendet vad gäller människors sätt
            att reagera i allvarliga krisreaktioner som t.ex. vid våldtäkt.
          </note>
          <note>
            Bestämmelserna om sexualbrott avser att skydda den enskildes
            sexuella självbestämmanderätt. Barn och unga personer, psykiskt
            störda personer m.fl. har därutöver ett särskilt behov av skydd
            mot sådana övergrepp. Det finns därför särskilda regler som skyddar
            dem. Att en våldtäkt riktar sig mot en ung person är t.ex. en
            omständighet som regelmässigt gör att brottet bedöms som grov
            våldtäkt. Det finns också särskilda bestämmelser som direkt tar
            sikte på att skydda unga personer, t.ex. sexuellt utnyttjande
            av underårig, vissa former av sexuellt ofredande och förförelse
            av ungdom.
          </note>
          <note>
            Jag har i andra sammanhang uttalat att det finns skäl att se
            över sexualbrottskapitlet. Bestämmelserna genomgick en större
            översyn 1984 och de har sedan dess ändrats vid ett flertal tillfällen.
            Dessa ändringar har skett på grund av att lagstiftaren fortlöpande
            har sett över bestämmelserna i syfte ett utvidga det straffrättsliga
            skyddet mot sexuella övergrepp. Ändringarna har emellertid fått
            till följd att kapitlet systematiskt och lagtekniskt kan behöva
            ses över igen.
          </note>
          <note>
            Kvinnovåldskommissionen har kommit med förslag till ändringar
            i sexualbrottskapitlet, men någon sådan systematisk översyn av
            hela kapitlet har kommissionen inte gjort. Det rekvisit för brottet
            sexuellt utnyttjande som Kia Andreasson tar upp i sin interpellation,
            nämligen om offret befann sig i vanmakt eller annat hjälplöst
            tillstånd, föreslås t.ex. inte ändrat i sak. I
          </note>
          <note>
            detta avseende föreslår Kvinnovåldskommissionen endast en språklig
            ändring, nämligen att ordet vanmakt byts ut mot medvetslöshet.
          </note>
          <note>
            Vid den översyn som nu förbereds kommer givetvis även bestämmelsernas
            sakliga innehåll att övervägas på nytt. Min utgångspunkt är att
            de straffrättsliga bestämmelserna måste skydda varje person från
            att mot sin vilja bli utsatt för sexuella handlingar eller närmanden.
            Det är min bestämda uppfattning att skyddet måste vara heltäckande
            och alltså ge ett fullständigt skydd för både kvinnors och mäns
            sexuella integritet.
          </note>
          <note>
            Det är naturligtvis oerhört viktigt att personalen inom rättsväsendet
            är medveten om och kunnig i t.ex.
          </note>
          <note>
            frågor om hur brottsoffer reagerar eller kan reagera.
          </note>
          <note>
            Det har därför sedan mitten av 1980-talet bedrivits undervisning
            i form av seminarier, praxisdiskussioner osv. när det gäller sexuella
            övergrepp och våld mot kvinnor. Undervisningen har ofta vänt sig
            till både domare och åklagare och anordnats av bl.a. Domstolsverket.
            Rikspolisstyrelsen fick 1991 i uppdrag att tillsammans med andra
            centrala myndigheter genomföra fortbildning i frågor som rör våld
            mot kvinnor.
          </note>
          <note>
            Den utbildningen har omfattat långt fler personer än vad man
            i inledningsskedet trodde kunde omfattas, och fortbildningen har
            på många håll resulterat i en förbättrad samverkan mellan myndigheter
            i form av lokala och regionala kontaktnät. Vidare har i Socialstyrelsens
            projekt Myndighetssamarbete vid kvinnomisshandel bedrivits fortbildning
            för bl.a. domare.
          </note>
          <note>
            Jag vill dock poängtera att det är de enskilda myndigheterna,
            t.ex. de enskilda domstolarna, som har ett ansvar för att personalen
            har tillräcklig kompetens för att klara av sina arbetsuppgifter.
            Det finns utbildning som anordnas av andra än de centrala myndigheterna
            som det kan vara värdefullt även för domare att delta i. Jag tänker
            då på utbildning som anordnas av frivilligorganisationerna, t.ex.
            brottsoffer- och kvinnojourer och andra. Jag anser alltså att
            det i första hand är myndigheterna som skall ta initiativ till
            och se till att personalen har tillräcklig kompetens. Samtidigt
            är jag naturligtvis beredd att medverka till att Domstolsverket
            även i fortsättningen anordnar speciellt riktade kurser för domare
            i bl.a. ämnet våld mot kvinnor.
          </note>
          <note>
            I Kvinnovåldskommissionens slutbetänkande föreslås det på utbildningsområdet
            att staten tar initiativ till en riktad utbildning till domare
            samt att även andra yrkeskategorier som möter våldsutsatta kvinnor
            skall fortbildas. Slutligen föreslås det att redan grundutbildningarna
            för vissa yrkeskategorier som möter misshandlade kvinnor skall
            innehålla undervisningsmoment som tar upp den speciella problematik
            som rör våld mot kvinnor. Regeringen kommer att under 1997 lämna
            en proposition till riksdagen om åtgärder mot våld mot kvinnor
            med anledning av kommissionens betänkande. Propositionen kommer
            bl.a. att ta upp utbildnings- och fortbildningsfrågor.
          </note>
          <note>
            Både Kia Andreasson och Elisebeht Markström hänvisar i sina interpellationer
            till en dom från Södertälje tingsrätt som överklagats till Svea
            hovrätt. De åtalade männen friades i hovrätten för ansvar för
            sexuellt utnyttjande på grund av att kvinnan inte ansågs vara
            i sådant hjälplöst tillstånd som krävs för detta brott. Jag varken
            kan eller vill uttala mig om det enskilda fallet. Målet är dessutom
            fortfarande under prövning. Riksåklagaren har överklagat hovrättens
            friande dom. Jag kommer självfallet att följa Högsta domstolens
            prövning, och dess avgörande kommer lika självfallet att vägas
            in i min bedömning av behovet av ändringar av lagstiftningen.
            Om Högsta domstolens beslut skulle visa att det finns brister
            i det straffrättsliga skyddet mot sexuella övergrepp kommer jag
            inte att tveka att snarast se till att bristerna åtgärdas.
          </note>
          <note type="speaker">
            Anf. 3 KIA ANDREASSON (mp):
          </note>
          <note>
            Fru talman! Skillnaden mellan våldtäkt och sexuellt utnyttjande
            är att det senare inte förutsätter något aktivt handlande från
            gärningsmannens sida, som vid våldtäkt. Däremot krävs att den
            som har begått gärningen utnyttjat den andres ställning eller
            tillstånd.
          </note>
          <note>
            Det är detta som är det centrala. Vad är "hjälplöst tillstånd"
            i juridisk mening? Vad krävs för att sexuellt utnyttjande skall
            komma i fråga?
          </note>
          <note>
            Slår man upp lagen och ser på lagkommentarerna till denna rubrik
            ser man att det står att begreppen vanmakt och hjälplöst tillstånd
            innebär att kvinnan är djupt sovande, medvetslös, avsvimmad eller
            så kraftigt berusad att hon är redlös. Det är just dessa kriterier
            som jag undrar över. Tycker Laila Freivalds att det är adekvat
            att ha kriterier som betyder att kvinnan inte är totalt omedveten
            om vad som händer?
          </note>
          <note>
            Paragrafen om sexuellt utnyttjande är alltså endast för medvetslösa
            eller avsvimmade kvinnor - för dem som inte kommer ihåg och således
            inte kan göra motstånd eller redogöra för händelseförloppet eller
            över huvud taget uppfatta vad som inträffar. Inget annat tillstånd
            och ingen annan omständighet står uppräknad i lagkommentarerna.
          </note>
          <note>
            Angående Södertäljedomen - ett exempel som är under prövning
            - säger flera jurister att inga formella fel har begåtts när de
            kommenterar domen. Därför tror jag inte heller att domen kommer
            att ändras i
          </note>
          <note>
            Högsta domstolen. Det jag har redogjort för i lagen talar inte
            för det.
          </note>
          <note>
            Jag anser att man skall kunna anses ha blivit sexuellt utnyttjad
            utan att vara i det medvetslösa tillstånd som lagen föreskriver.
            En annan, vidare tolkning måste införas. Tolkningar ändras ju
            över tiden. Jag anser att kvinnans ställning måste stärkas genom
            att lagen ändras, så att det är tillräckligt att konstatera att
            offret försökte värja sig. Hjälplöst tillstånd skall kunna innefatta
            faktorer som berusning i kombination med övertag av flera män
            i en främmande miljö, etc.
          </note>
          <note>
            Kvinnans ställning måste alltså stärkas, så att domstolsutlåtanden
            inte blir grön signal för gäng att sexuellt utnyttja berusade
            tjejer och att detta inte blir legitimt för pojkgäng, som uppmuntras
            genom porrtidningar och videofilmer där detta beteende anses positivt.
            Det skall inte gå så långt att misshandel måste ha skett. Kvinnan
            skall inte behöva uppvisa dokumenterade skador av våld som bevis
            för att bli trodd. Det verkar nu vara enda chansen vid en domstolsförhandling.
          </note>
          <note>
            En kvinna som är vuxenvandrerska och ute bland ungdomarna på
            kvällarna ringde mig och sade att hon hade hört samtal mellan
            två killar i övre tonåren. Det löd: Först fyller vi henne. Sedan
            kan vi har roligt med henne.
          </note>
          <note>
            Det är inte dessa signaler vi vill skall gälla.
          </note>
          <note type="speaker">
            Anf. 4 ELISEBEHT MARKSTRÖM (s):
          </note>
          <note>
            Fru talman! Justitieministern! Jag skall be att få tacka för
            svaret på min interpellation. Jag är medveten om att statsrådet
            inte kan diskutera ett enskilt fall, men jag skall ändå börja
            med att citera från inledningen av en dom från Södertälje tingsrätt.
            Jag har valt att utelämna alla namn. Tillsammans med sin väninna,
            dennes pojkvän och hans vänner åkte offret på kvällen till den
            22 juli 1995 i bil från Ösmo till restaurang Stationen i Södertälje
            för att roa sig. Hon hade svart kort klänning, en orange genomskinlig
            topp, skor samt behå och trosor på sig. De bestämde att de skulle
            åka hem tillsammans när restaurangen stängde, men det blev inte
            så eftersom hon och väninnan blev osams.
          </note>
          <note>
            Vad är skälet till att domstolen så ingående beskriver offrets
            klädsel? Det är en ung kvinna det är frågan om. Hon är 18 år.
            Det är mitt i högsommaren.
          </note>
          <note>
            Det är varmt ute. Hon skall gå på fest. Kan det vara så att domstolen
            anser att den klädseln på en 18-årig kvinna är ovanlig, eller
            är beskrivningen ämnad att leda tankarna till att kvinnan är lättklädd
            och bjuder ut sig och i och med det får skylla sig själv?
          </note>
          <note>
            Det nämns för övrigt inget om männens klädsel, varken om de hade
            byxor, skor, strumpor eller kalsonger på sig. Däremot omnämns
            de tre männen genomgående som "pojkarna". Pojkarna var mellan
            17
          </note>
          <note>
            och 21 år. Varför skriver man så? Är det för att skapa en bild
            av fyra unga grabbar som i stundens ingivelse gör något som de
            inte borde? Är man pojke när man är 21 år?
          </note>
          <note>
            Jag kommer inte ifrån känslan av att avsikten har varit att helt
            enkelt framställa förövarna som litet oskyldiga och barnsliga
            - som "pojkarna" - medan kvinnan framställs som lättfotad.
          </note>
          <note>
            Kvinnan har berättat vad hon har utsatts för, och männen har
            i stort sett berättat samma sak, utom på en väsentlig punkt. Hon
            säger att allt har skett mot hennes vilja. De säger att hon har
            varit med på det hela.
          </note>
          <note>
            Hon har berättat att hon var rädd. Hon var som förlamad i hela
            kroppen. Hon kände sig borta i huvudet.
          </note>
          <note>
            Hon utsätts för tio samlag som på löpande band, som en av männen
            uttrycker det, under loppet av några timmar av tre män som hon
            inte känner. Enligt läkarintyg har hon fått skador i underlivet.
          </note>
          <note>
            Hur många tror att kvinnor gillar att ha sex med en grupp vilt
            främmande män? Hur många tror att kvinnor frivilligt vill ha sex
            tills underlivet skadas? Hur många tror att kvinnor gillar att
            ha tio samlag med olika män under en natt? Inte någon tror det,
            utom möjligtvis den som har tittat mycket på porrfilm. I
          </note>
          <note>
            porren framställs kvinnor just på detta sätt.
          </note>
          <note>
            I en allmän rimlighetsbedömning måste man konstatera att det
            inte är det minsta troligt att en mycket ung kvinna frivilligt
            går med på sexuella övningar av detta slag. Tyvärr bidrar domstolens
            utslag nu till att förstärka denna snedvridna syn, eftersom det
            enligt vår lagstiftning i praktiken inte är brottsligt att utsätta
            kvinnor för upprepade ofrivilliga samlag alldenstund som inga
            vittnen finns och ord står mot ord. Kränkningen för kvinnan blir
            på så sätt dubbel. Skyddet mot sexuella övergrepp har allvarliga
            brister.
          </note>
          <note>
            Jag är nöjd med att justitieministern är så tydlig när hon säger
            att hon inte kommer att tveka när det gäller att se till att bristerna
            i lagen åtgärdas. Jag skall be att få återkomma i frågan om att
            domstolarna måste ta till sig och tillämpa kunskap om hur människor
            i krisartade situationer kan reagera.
          </note>
          <note type="speaker">
            Anf. 5 ROLF ÅBJÖRNSSON (kd):
          </note>
          <note>
            Fru talman! Jag är mycket nöjd med justitieministerns svar och
            vill bara understryka vikten av att denna fråga blir ordentligt
            genomlyst. Jag är möjligen inte helt nöjd med situationen som
            den nu är, men den diskussionen kan justitieministern inte ge
            sig in i under pågående rättegångar.
          </note>
          <note>
            Visst är det som Kia Andreasson säger så, att man om man läser
            brottsbalkskommentaren får intrycket att kvinnan mer eller mindre
            måste vara medvetslös för att det skall vara sexuellt utnyttjande.
            Men jag tror inte att man behöver förstå bestämmelserna på det
            viset. Man exemplifierar och ger en färdriktning. Som jag uppfattar
            det är det helt klart att en kvinna kan reagera med att bli helt
            paralyserad om hon, som Kia
          </note>
          <note>
            Andreasson säger, är i en främmande miljö med flera män i en
            väldigt hotfull situation. Detta skall naturligtvis kunna uppfattas
            som att hon är i en hjälplös situation. Männen skall naturligtvis
            dömas.
          </note>
          <note>
            Jag kan möjligen göra denna vinkling: Är det så att våra svenska
            domstolar vågar döma? Gång efter annan händer det i allvarliga
            mål, både när det gäller våld, ekonomisk brottslighet och annat,
            att domstolen inte dömer. Det skulle möjligen också ge anledning
            att reflektera över kvaliteten hos våra domare och de sätt på
            vilka domare utses i vårt land.
          </note>
          <note>
            Det är sällan som man i den offentliga debatten vågar tala om
            det skön som ligger i att döma. Det är alltid lätt att värja sig
            med att hellre fria än fälla. Då kan ingen klandra en. Men det
            är faktiskt så att man ibland måste våga döma. För mig är det
            helt klart att man skulle ha vågat döma i de här fallen.
          </note>
          <note>
            Det får inte hända sådana här historier. I ett civilt utvecklat
            kultursamhälle sker rena svinerier utan att gärningsmännen blir
            dömda. Det är beklämmande för mig som har varit aktivt verksam
            i rättslivet i hela mitt liv att behöva konfronteras med dessa
            ting. Jag hyser stort hopp till riksåklagarens agerande inför
            Högsta domstolen för att komma till rätta med detta.
          </note>
          <note>
            Det är inte så att lagen som den nu är utformad är ett hinder
            för att döma i dessa fall. Jag vill gärna höra litet från justitieministern
            beträffande hennes syn på hur vi har det med kvaliteten på våra
            domare.
          </note>
          <note type="speaker">
            Anf. 6 ISA HALVARSSON (fp):
          </note>
          <note>
            Fru talman! Det är klart att vi inte kan diskutera den enskilda
            domen. Men vi måste ändå få dra slutsatser av vad domstolarna
            har anfört. Vad man läser är otroligt stötande och motbjudande.
          </note>
          <note>
            Ett rättssamhälle måste också gälla för berusade flickor. När
            en hovrätt friar ett gäng pojkar - eller man kanske snarare skall
            säga män, som Elisebeht
          </note>
          <note>
            Markström visade här - från våldtäkt och sexuellt utnyttjande
            och i domen skriver att flickan inte anses som tillräckligt full
            för att bedömas som hjälplös vid samlagen, men samtidigt menar
            att hennes vittnesmål varit väldigt vagt eftersom hon inte minns
            detaljerna, måste man reagera mot det.
          </note>
          <note>
            Nu har också en tingsrätt friat ett annat gäng som våldfört sig
            på en flicka som de först förmått ta amfetamin och dricka alkohol.
            När man läser vad de båda flickorna har varit med om blir man
            upprörd. Man tror inte att det är möjligt med sådana svinerier,
            som
          </note>
          <note>
            Rolf Åbjörnsson sade. Det visar också på en sexualsyn och en
            syn på kvinnan som är förfärande från männens men också från rättens
            sida.
          </note>
          <note>
            Rättsintyget visar på omfattande skador i flickans underliv och
            ändtarm. Den här flickan kommer naturligtvis att få lida av detta
            rent kroppsligt, men också psykiskt hela livet. Våra lagar kan
            inte vara sådana att ett gäng män kan hälla i en kvinna vad som
            helst, och sedan göra vad som helst bara de lyckas skaka liv i
            henne med jämna mellanrum. Ett nej skall vara ett nej. Något annat
            budskap kan inte få gå ut till gäng av olika slag.
          </note>
          <note>
            Jag tycker att det är viktigt att det också kommer fram - och
            därför är det bra att Rolf Åbjörnsson deltar i debatten - att
            det inte bara är kvinnor som reagerar mot detta, utan att varje
            normal man gör det. Det är viktigt att männen visar detta, öppet
            tar avstånd från den här gängmentaliteten, och säger: Så här gör
            man bara inte.
          </note>
          <note>
            Precis som justitieministern säger gör det som
          </note>
          <note>
            Kvinnovåldkommissionen föreslår, att man skall byta ut ordet
            vanmakt mot medvetslöshet, inte saken bättre. Det är bra att justitieministern
            säger att skyddet måste vara heltäckande och ge ett fullständigt
            skydd för både kvinnors och mäns sexuella integritet. Det är bra
            att man tittar över om det kräver skärpt lagstiftning eller inte,
            eller om det är som Rolf Åbjörnsson säger, att domstolarna helt
            enkelt inte törs döma.
          </note>
          <note>
            Man måste sätta ned foten. Det är viktigt att begripa hur ett
            brottsoffer reagerar som utsätts för den här typen av brott. Det
            krävs också, som en alkoholläkare nu har påtalat, insikt i hur
            en drogpåverkad människa har möjligheter att reagera. Jag hoppas
            att det skall komma ut i varje fall någonting gott av dessa förfärliga
            händelser. Tyvärr verkar det som att signalen från domarna har
            blivit tvärtom, och att det nu är fritt fram. Det kan inte få
            vara på det viset.
          </note>
          <note type="speaker">
            Anf. 7 ULLA HOFFMANN (v):
          </note>
          <note>
            Fru talman! Jag sällar mig också till skaran som tackar för statsrådets
            svar, som jag finner positivt genom att statsrådet aviserar en
            översyn av lagstiftningen. Jag är inte laglärd, men jag har definitivt
            synpunkter på tillämpningen av lagstiftningen i de båda domsluten,
            dels det första från hovrätten, dels det andra som kom i förrgår
            från Södertälje tingsrätt.
          </note>
          <note>
            Jag skulle vilja diskutera från vems perspektiv som bedömningen
            i mål om sexualbrott skall göras.
          </note>
          <note>
            Utesluter lagstiftningen att en domstol utgår från offrets situation?
            I den första s.k. Södertäljedomen fanns en fjärde man med. Han
            uppmanades av sina kamrater att våldta kvinnan. Han gick in i
            bilen och frågade henne, och när hon sade nej så backade han.
          </note>
          <note>
            Varför är inte han normen? Varför ansåg inte domstolen att de
            tre andra själva borde ha begripit vad de gjorde och att det var
            fel?
          </note>
          <note>
            I det svenska samhället är det inte tillåtet att våldta kvinnor.
            Det visste män i Sverige fram till de båda frikännande domarna
            kom. I dag är det tydligt att det är fullt tillåtet att fylla
            en ung kvinna lagom och därefter våldta henne. Skulle hon anmäla
            våldtäkten handlar det bara om att neka och säga att hon vara
            med på det.
          </note>
          <note>
            Så till begreppet vanmakt. Enligt lagtexten skall en person befinna
            sig i vanmakt eller annat hjälplöst tillstånd. Detta kopplas enbart
            till graden av berusning i de båda fallen. Inte i något av fallen
            har kvinnorna ansetts vara tillräckligt berusade för att gärningsmännen
            skulle fällas för sexuellt utnyttjande.
          </note>
          <note>
            Jag fick ett brev i går från en ung man. Han har bett mig att
            distribuera det till alla riksdagsledamöter, och det skall jag
            också göra. Han skriver: Jag blev rånad en gång. Upptryckt mot
            en vägg, utan möjlighet till flykt, gav jag de tre gärningsmännen
            min plånbok frivilligt. Det överhängande hotet om misshandel var
            mycket reellt. Det skall nämnas att jag är en vältränad man, 178
            cm lång, väger 70 kg, och har tränat kampsporter tidigare. De
            tre männen slog mig inte, visade inga vapen, men hotet om stryk
            fick mig, trots ovan nämnda persondata, att lämna över min plånbok
            frivilligt. Oärade nämndemän, domare, medmänniskor och politiker,
            är de tre gärningsmännen oskyldiga?
          </note>
          <note>
            Jag var litet berusad och gav faktiskt plånboken frivilligt.
            Är jag skyldig? Var jag för litet eller för mycket onykter? Valde
            jag fel tillfälle och plats för min nattvandring i min stad?
          </note>
          <note>
            Tingsrätten i Södertälje och hovrätten hade bara behövt göra
            samma koppling som denna unge man gör och därmed fyllt begreppet
            vanmakt med ett annat innehåll.
          </note>
          <note>
            Jag måste säga att jag anser att våra domare, jurister och nämndemän
            har en underlig kvinnosyn och syn på kvinnors sexualitet. I det
            första målet blev den artonåriga kvinnan inom loppet av några
            timmar våldtagen sex till sju gånger vaginalt och tre gånger oralt
            av tre främmande män på främmande plats. I det andra målet blev
            den sjuttonåriga kvinnan våldtagen vaginalt, analt och oralt ett
            otal gånger inom loppet av några timmar av två män på en toalett.
            Båda kvinnorna uppvisade vid rättläkarundersökningen omfattande
            skador i underlivet.
          </note>
          <note>
            I det senaste målet säger tingsrätten att enbart den omständigheten
            att de flesta flickor sannolikt normalt inte skulle frivilligt
            delta i ett sådant omfattande sexuellt umgänge innebär inte att
            just denna sjuttonåriga kvinna inte skulle deltagit frivilligt
            i dessa otal vaginala, anala och orala samlag inom loppet av ett
            par timmar. Det har sagts tidigare av någon klok person:
          </note>
          <note>
            Att anmäla en våldtäkt till polis och domstol är att bli våldtagen
            en gång till, fast då inte fysiskt utan psykiskt. Jag är benägen
            att hålla med i dag.
          </note>
          <note>
            I båda dessa mål som upprör så mycket finns två unga flickor.
            Båda två mår mycket dåligt i dag. Den ena flickan har fått sömnproblem
            och koncentrationssvårigheter och har hoppat av skolan. Hon är
            rädd för att gå ut ensam på kvällarna, och eftersom människorna
            där hon bor har fått veta vad som hänt har hon fått problem, och
            de kallar henne både hora och slyna.
          </note>
          <note>
            Den andra flickan lider fortfarande av de skador som våldtäkterna
            åsamkade henne i underlivet. Hon kan inte sitta längre stunder
            eller gå en längre sträcka.
          </note>
          <note>
            Hon är rädd för alla män hon ser, och hon går inte ut på fester
            eftersom hon inte vågar. Även hon har tvingats hoppa av skolan.
          </note>
          <note>
            Detta har vi lagstiftare varit med att göra mot dem.
          </note>
          <note>
            Alla vet hur svårt det är att anmäla en våldtäkt. Jag tror att
            varenda kvinna i Sverige vet vad som väntar i ett våldtäktsmål.
            Trots detta har dessa båda unga kvinnor visat modet att anmäla
            det som är ett brott mot kvinnors mänskliga rättigheter, och vi
            svek dem.
          </note>
          <note>
            Fru talman! Jag hoppas att riksåklagaren när målet kommer upp
            i Högsta domstolen bedömer bevisningen på ett annat sätt och också
            tar ställning till dessa kvinnors mänskliga rättigheter och ger
            dem upprättelse.
          </note>
          <note type="speaker">
            Anf. 8 LISELOTTE WÅGÖ (m):
          </note>
          <note>
            Fru talman! Jag vill också rikta ett tack till justitieministern
            för svaret, som var mycket uttömmande och som ger förhoppning
            inför framtiden.
          </note>
          <note>
            Jag har, som både interpellanterna och övriga som har deltagit
            i debatten, reagerat mycket kraftigt över vad som har hänt den
            senaste tiden i de här våldtäktsmålen. Jag har tittat på detta
            från en annan synpunkt. Jag arbetar för närvarande i Barnkommittén,
            som ser över FN:s barnkonventions tillämpning i svensk lagstiftning.
            Det jag reagerar över är att många av dessa flickor, inte bara
            de två i de senaste fallen, enligt konventionstextens bedömning
            är barn.
          </note>
          <note>
            I barnkonventionen, som vi har ratificerat och som vi nu försöker
            implementera i svensk lagstiftning, är det viktigt att vi noterar
            artikel 34, som talar om skydd mot sexuellt utnyttjande, som alltså
            är övertydlig.
          </note>
          <note>
            Jag har också tittat litet grand på hur man resonerade när man
            fastställde konventionstexten, som lyder:
          </note>
          <note>
            "Konventionsstaterna åtar sig att skydda barnet" -
          </note>
          <note>
            jag anser att åtminstone en av dessa två flickor var barn i konventionstextens
            bemärkelse när det inträffade - "mot alla former av sexuellt utnyttjande
            och sexuella övergrepp. För detta ändamål skall konventionsstaterna
            särskilt vidta alla lämpliga nationella, bilaterala och multilaterala
            åtgärder för att förhindra
          </note>
          <note>
            (a) att ett barn förmås eller tvingas att delta i en olaglig
            sexuell handling;"
          </note>
          <note>
            Det finns ytterligare några punkter i texten.
          </note>
          <note>
            Syftet med denna artikel är att barn skall skyddas mot alla former
            av sexuellt utnyttjande och sexuella övergrepp. För detta ändamål
            skall konventionsstaterna särskilt vidta alla lämpliga åtgärder,
            står det.
          </note>
          <note>
            Ordet "lämpliga" skall inte läsas som att staterna själva kan
            avgöra om åtgärderna är tillräckliga utan syftar närmast på att
            man överlämnar det till den enskilda staten att i enlighet med
            sin nationella rätt avgöra vilka åtgärder som bäst tillgodoser
            syftet.
          </note>
          <note>
            Uttrycket "olaglig" var det mycket diskussion om i den arbetsgrupp
            som arbetade med detta. Flera stater ville ta bort uttrycket,
            men man bestämde sig efter många diskussioner för att "olaglig"
            skulle stå kvar och att innebörden var att varje enskild stat
            skall kunna besluta om en åldersgräns för frivilligt sexuellt
            umgänge. Här är det ju inte tal om frivilligt sexuellt umgänge,
            och det innebär att åldersgränsen 18 år fortfarande gäller.
          </note>
          <note>
            Jag vill också säga att rätten till samhällets skydd mot utnyttjande
            enligt konventionen är absolut, på samma sätt som medborgerliga
            och politiska fri- och rättigheter. Jag tror att det är viktigt
            att vi har det här perspektivet också nu, när vi ser vad som har
            hänt i domstolarna och hur man betraktar barn som utsätts för
            sådana här övergrepp.
          </note>
          <note>
            Jag blir förskräckt när jag ser sådana här rubriker:
          </note>
          <note>
            "Rätten har en pornografisk syn på kvinnan." Det stod i Aftonbladet
            i går. Det är otäckt om vi förmedlar ett sådant budskap till svenska
            folket. Det är olyckligt om vi förmedlar ett budskap till unga
            människor att det är fritt fram att bete sig på det här sättet.
          </note>
          <note>
            Jag träffade en mamma som har två tonårspojkar, och hon sade
            till mig i dag på morgonen: Jag blir alldeles förskräckt om mina
            pojkar skall få den uppfattningen att de kan bära sig åt på det
            här sättet därför att vi har en lagstiftning i Sverige som gör
            att man inte blir dömd för det.
          </note>
          <note>
            Jag är mycket tacksam för det svar som justitieministern har
            lämnat. Det ger stora möjligheter, bl.a.
          </note>
          <note>
            för mig inom ramen för arbetet med barnkonventionen, som skall
            lämna sitt betänkande i augusti månad, samtidigt som jag hoppas
            att vi får en översyn på det här området om det visar sig nödvändigt.
            Det är min bestämda uppfattning att det är mycket nödvändigt att
            se över det här.
          </note>
          <note>
            Anf. 9 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Det är givetvis värdefullt för riksdagen att vid
            något tillfälle få manifestera de värderingar och de uppfattningar
            som präglar vårt samhälle, inte minst när det gäller kvinnors
            rättighet att själva få bestämma över sin sexualitet.
          </note>
          <note>
            Vad som är svårt i en sådan situation är naturligtvis att respektera
            att vi är en lagstiftande församling och att vi har självständiga
            domstolar, som tillämpar den lag vi stiftar.
          </note>
          <note>
            Mot den bakgrunden anser jag inte att tillfället är väl valt
            för att diskutera hur den lagstiftning vi i dag har bör tolkas.
            Det är en uppgift för våra domstolar.
          </note>
          <note>
            Jag kan i den delen därför bara upprepa det som jag sade i mitt
            svar, att vår utgångspunkt för den lagstiftning vi har är att
            skydda varje person från att mot sin vilja bli utsatt för sexuella
            handlingar eller närmanden, att det måste vara ett heltäckande
            skydd och att ge ett fullständigt skydd för både kvinnors och
            mäns sexuella integritet.
          </note>
          <note>
            Om vi som ansvarar för lagstiftningen inte anser att vi har lyckats
            uppnå det resultat vi avsåg med lagstiftningen, genom den praxis
            som domstolarna skapar, är det vår skyldighet att ändra lagen.
          </note>
          <note>
            När det gäller den fråga som Rolf Åbjörnsson tog upp därutöver,
            nämligen kvaliteten på våra domare, vill jag ta tillfället i akt
            att hävda att allmänt sett har vi mycket hög kvalitet på våra
            domare i våra domstolar.
          </note>
          <note>
            Jag är inte heller beredd att diskutera frågan huruvida olika
            värderingar och olika bedömningar är ett mått på kvalitet. Jag
            anser att även människor som har andra värderingar än jag själv
            kan leva upp till mycket hög kvalitet. Det viktiga när det gäller
            domstolarna, som jag pekade på i mitt svar, är naturligtvis att
            våra domstolar har en god kunskap om hur människor fungerar, inte
            minst hur brottsoffer i utsatta situationer kan reagera och hur
            beteenden som vid första påseendet kan förefalla ge en bild av
            vad som sker vid närmare kunskap visar sig egentligen innebära
            något helt annat. För att förstå det krävs kunskap.
          </note>
          <note>
            Därför är det viktigt med den fortbildning som ständigt pågår
            när det gäller personal både i domstol och inom andra myndigheter.
          </note>
          <note>
            När det gäller domstolarna måste jag påpeka att de är självständiga
            och att våra domare är självständiga.
          </note>
          <note>
            Vi kan inte kommendera dem till utbildning, men vi kan påverka
            en utveckling i samhället genom en allmän debatt och genom att
            erbjuda kunskap.
          </note>
          <note type="speaker">
            Anf. 10 KIA ANDREASSON (mp):
          </note>
          <note>
            Fru talman! Justitieministern säger att vi har självständiga
            domstolar. Det är naturligtvis så; det har vi bestämt. Men därför
            är det så oerhört viktigt att lagtexten är klar, så att den inte
            ger utrymme för tolkningar utan att det är mycket precist, så
            precist det kan vara. Den här lagtexten gör ju att det i domstolarna
            blir domstolsutslag som vittnar om djupt kvinnoförakt. Jag anser
            alltså att det beror på lagtexten.
          </note>
          <note>
            Jag håller med om att dessa kvinnor rör sig i gränstrakterna
            för att vara barn. Det är unga kvinnor utan erfarenhet som luras
            in i situationer som de inte klarar av. De vet helt enkelt inte
            vad de ger sig in i.
          </note>
          <note>
            Killarnas uppmärksamhet kan i början vara smickrande, men kvinnan
            vet inte konsekvenserna i sitt rusiga tillstånd och kan inte heller
            värja sig eller förstå att det handlar om grovt sexuellt utnyttjande,
            som kan ge långvariga psykiska skador.
          </note>
          <note>
            Lagen är också helt koncentrerad på kvinnan när det gäller sexuellt
            utnyttjande. Det är hon som alltid skall vara spik nykter, och
            hon skall helst vara sedesamt klädd. Det räcker inte med att säga
            nej, utan hon skall göra kraftigt motstånd, med risk att bli misshandlad
            och än grövre skändad.
          </note>
          <note>
            Fru talman! Jag kan ena mig med skaran som säger att svaret är
            mycket positivt, i fråga om att översyn förbereds för att skydda
            personer som mot sin vilja blir utsatta för sexuella handlingar
            och, om det visar sig finnas brister, att de skall rättas till
            och att det skall ske snabbt. Det är jag nöjd med.
          </note>
          <note>
            Men om den HD-dom som är under prövning utfaller på annat sätt
            än hovrättens dom, innebär det då att lagtexten inte behöver ändras?
            Anser justitieministern att detta utslag är tillfredsställande
            och att sådana här domar inte kommer att upprepas i framtiden?
          </note>
          <note type="speaker">
            Anf. 11 ELISEBEHT MARKSTRÖM (s):
          </note>
          <note>
            Fru talman! Jag har vid det här laget tagit del av flera domar,
            där domstolen har lagt stor vikt vid offrets sätt att reagera
            och bete sig. Tyvärr syns det inte som om modern kunskap om hur
            brottsoffer kan reagera har påverkat domstolarna på något avgörande
            sätt.
          </note>
          <note>
            Våldtäktsoffer berättar ofta om hur deras medvetanden liksom
            kopplas bort från det som händer med kroppen.
          </note>
          <note>
            Jag läste om en som sade så här: Jag var som förlamad i hela
            kroppen, jag kände mig borta i huvudet.
          </note>
          <note>
            En annan sade: Det blev helt svart ett tag, men jag vaknade upp
            då och då av att det gjorde ont i underlivet. Jag hade en känsla
            av att jag inte hade några kroppsdelar. Jag har ingen uppfattning
            om hur länge männen höll på med mig.
          </note>
          <note>
            Ytterligare en annan flicka, en 15-åring som våldtogs av ett
            flertal män - hon vet inte hur många -
          </note>
          <note>
            sade: Jag blundande hela tiden men tittade upp en gång. Jag kunde
            inte skrika, för jag var tvungen att suga av någon samtidigt som
            någon annan hade vaginalt samlag med mig. De byttes av då och
            då, och det kändes som om jag var en sak som de höll på med.
          </note>
          <note>
            Jag kräktes.
          </note>
          <note>
            Det är väl känt att personer som utsätts för grova övergrepp
            mot den egna personen inte handlar på sådant sätt som utifrån
            sett kan tyckas vara rationellt.
          </note>
          <note>
            Det handlar om ren överlevnadsstrategi för att undkomma med livet
            i behåll och i hopp om att undvika mer våld. Det är egentligen
            ett synnerligen rationellt beteende hos människor, som domstolen
            måste ta till sig kunskap om. Därför måste en kompetenshöjning
            till så att människors beteende, så som det verkligen är i nödsituationer,
            betraktas som ett normalt beteende.
          </note>
          <note>
            Vi kan var och en föreställa oss situationen med den unga kvinnan,
            som väger 45 kilo och som hamnar i klorna på ett gäng män, vilka
            är äldre och kroppsligen både större och starkare än hon. Hon
            hamnar i t.ex. en bil eller på ett annat undanskymt ställe, kanhända
            en toalett i en lägenhet. Vad har hon för egentliga möjligheter
            att värna sig, att ta sig därifrån eller bete sig på sådant sätt
            att förövarna plötsligt kovänder och respekterar hennes vilja?
          </note>
          <note>
            Vi får väl ändå inse att förövarna inte är känsliga för kvinnans
            rätt till självbestämmande. De har tillsammans redan påbörjat
            ett övergrepp och de hetsar varandra. Vi vet att grupptrycket
            är starkt, och det skall inte underskattas.
          </note>
          <note>
            I sitt svar hänvisar justitieministern till den proposition som
            skall läggas fram i vinter. Justitieministern talar också om Kvinnovåldskommissionens
            förslag till riktad utbildning till domare och också andra yrkeskategorier.
            Det är bra, men det är bråttom.
          </note>
          <note>
            Jag hoppas att både eventuella lagändringar och utbildning kan
            ske redan innan det breder ut sig en alldeles fullständig rädsla
            hos unga flickor och deras föräldrar och bland kvinnor i allmänhet.
            Det måste ske innan ett skadligt övermod hos män med knepiga fantasier
            om vad vi kvinnor vill ha för sexuellt umgänge växer sig alltför
            starkt. Men framför allt måste det ske innan uppfattningen breder
            ut sig att det är fritt fram att i grupp begå sexuella övergrepp
            på kvinnor, bara alla inblandade förövare håller ihop och tillstår
            att man har haft samlag, men att det har varit frivilligt.
          </note>
          <note type="speaker">
            Anf. 12 ROLF ÅBJÖRNSSON (kd):
          </note>
          <note>
            Fru talman! Det är känsligt detta med domarna, och det är bra
            att landets justitieminister har fullt förtroende för våra domare.
            Jag är i alla fall litet orolig. Jag tycker att dessa domar är
            ett uttryck för att det finns viss grund för oron. Vi skall ha
            självständiga, kunniga, erfarna och omdömesgilla domare.
          </note>
          <note>
            Jag har nu blivit uppmärksammad på att våra domare lönemässigt
            har halkat efter t.o.m. åklagarna.
          </note>
          <note>
            Karriärmöjligheten har begränsats. Det är stopp på antagningarna,
            och de domare som är i karriären är inte säkra på att få ordinarie
            tjänster. Det är stor oro inom domarkåren. Det finns risk för
            dränering, möjligen har den redan inträffat, men i vart fall finns
            det framöver en uppenbar risk för dränering av kvaliteten på de
            människor som ägnar sig åt domarvärvet. Jag skulle vilja påstå
            att domarvärvet faktiskt är det allra viktigaste av alla inom
            rättsväsendet. Därför är det oerhört viktigt att vi värnar om
            deras arbetsvillkor och möjligheter att utöva sitt yrke på ett
            vettigt sätt.
          </note>
          <note>
            Jag tycker också att man skall peka på den passivitet som jag
            tycker vilar över domstolsväsendet. Det är ju nämligen så att
            om parterna inte för fram bevisning, har ju domstolen ex officio
            möjligheter att komplettera målen med information. Är man vacklande
            inför vad som verkligen har skett, kan man därigenom förstärka
            bevisningen, så att man inte behöver frikänna i sådana här fall.
          </note>
          <note type="speaker">
            Anf. 13 ISA HALVARSSON (fp):
          </note>
          <note>
            Fru talman! Det kanske är så att kvinnor som har blivit utsatta
            för våldtäkt eller våldtäktsförsök kan få ta bort sina spärrar
            genom att berätta om den vanmakt som de känner.
          </note>
          <note>
            Jag kan berätta att jag i min ungdom blev utsatt för ett våldtäktsförsök.
            Jag var inte berusad på något sätt. Jag blev förlamad i hela kroppen
            och bara grät.
          </note>
          <note>
            Jag hade tur, eftersom mannen bevekades av mina tårar. Men det
            gjorde ju inte de som vi här har talat om.
          </note>
          <note>
            Jag tror att det är väldigt viktigt att förstå psykologin att
            vi kvinnor känner oss skyldiga fast vi inte är skyldiga. Vi känner
            att vi på något vis har gjort något fel, vilket understryks av
            detta att kjolen anses ha varit för kort och både det ena och
            det andra.
          </note>
          <note>
            Denna debatt manifesterar en bred uppfattning om att kvinnor
            har rätt till sin egen sexualitet. Jag litar på att justitieministern
            kommer att vidta de åtgärder som krävs.
          </note>
          <note type="speaker">
            Anf. 14 ULLA HOFFMANN (v):
          </note>
          <note>
            Fru talman! Statsrådet säger att vi är en lagstiftande församling.
            Det är tur att det är någon som påminner oss om det när känslorna
            rusar i väg på det här sättet. Hon säger också att vi skall respektera
            domstolarnas självständighet.
          </note>
          <note>
            Men en sådan här debatt ger ju också viktiga signaler till domstolarna
            och till dem som har att förändra lagstiftningen. Domstolarna
            skall lära sig hur människor i kris reagerar.
          </note>
          <note>
            Vad jag förstår skall kön vara osynligt i rättsskipningen, annars
            är man inte neutral och objektiv. Det är någonting som alla jurister
            får lära sig. Men jag finner det svårt att bortse från att det
            är just kvinnor som blir våldtagna och att det finns ett behov
            av en specifik kunskap, inte bara om människor i kris utan specifikt
            om kvinnor i kris.
          </note>
          <note>
            Det har sagts i de nämnda domsluten att kvinnorna inte har gjort
            tillräckligt motstånd. Jag vill då föra fram att kvinnorörelsen
            länge och på goda grunder har uppmanat kvinnor som hamnar i våltäktssituationer:
          </note>
          <note>
            Gör inte motstånd, för då är risken uppenbar att ni blir ännu
            mer söndertrasade.
          </note>
          <note>
            Lena Eliasson, 22 år, sparkade och slog. Hon misshandlades, våldtogs
            och mördades. Anna-Karin
          </note>
          <note>
            Stenberg sparkade och skrek. Hon blev mördad av våldtäktsmannen,
            som ströp henne med ett par strumpbyxor.
          </note>
          <note>
            Vad jag är rädd för när det gäller dessa domar är de signaler
            som man ger till svenska män men framför allt till unga svenska
            kvinnor, nämligen att vi kvinnor inte längre skall våga anmäla
            våldtäkter. Det är faktiskt en fruktansvärd procedur att gå igenom.
            De fördömanden som samhället har gjort när det gäller de två unga
            kvinnorna från Södertälje visar ju också att våldtäkter inte skall
            anmälas, för samhället står inte på kvinnornas sida.
          </note>
          <note>
            Anf. 15 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Vi har en lång utveckling bakom oss i synen på kvinnor
            och kvinnors rätt till integritet, inte minst när det gäller deras
            sexualliv. Det är ju faktiskt inte så länge sedan som det inte
            var straffbart utan tillåtet att begå våldtäkt inom äktenskapet.
            Vi har en ganska kort historia av utveckling bakom oss, men vi
            har givetvis fortfarande en utveckling framför oss.
          </note>
          <note>
            Jag tycker att ni i dag har fått höra en hel del exempel som
            visar att det finns en hel del kvar i bristande kunskap och insikt.
            Vi har en utveckling framför oss som vi måste främja på olika
            sätt.
          </note>
          <note>
            Vi som stiftar lagar har ansvaret för att se till att våra lagar
            återspeglar de värderingar och de uppfattningar vi har i dagens
            samhälle. Det är inte alltid de gör det. Det är vår uppgift att
            följa rättsutvecklingen och vidta de åtgärder som är nödvändiga,
            och det skall vi göra.
          </note>
          <note type="speaker">
            Anf. 16 KIA ANDREASSON (mp):
          </note>
          <note>
            Fru talman! Jag vill tacka alla partier som har deltagit med
            engagemang i den här interpellationsdebatten. Vi är alla eniga
            om att vi vill ha en förändring, att det är nödvändigt och att
            det måste ske snarast.
          </note>
          <note>
            Justitieministern har ett massivt stöd här i riksdagen för en
            lagändring. Den allmänna opinionen utanför är lika upprörd som
            vi som har kommit till tals här i dag i kammaren.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1996/97:265 om arbetsförmedlingarna
            och AMI
          </note>
          <note>
            Anf. 17 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Birgitta Gidblom har frågat mig vilka åtgärder jag
            tänker vidta för att personalen på arbetsförmedlingar och arbetsmarknadsinstitut
            skall ha möjlighet att ge fullgod service till de arbetssökande.
          </note>
          <note>
            Jag är medveten om den stora belastningen på förmedlingar och
            institut. Riksdagen har tidigare på regeringens förslag beslutat
            om 620 miljoner kronor för tillfälliga personalförstärkningar
            på arbetsförmedlingar och arbetsmarknadsinstitut under innevarande
            budgetår. I samband med sysselsättningspropositionen
          </note>
          <note>
            (prop. 1995/96:222) bedömde regeringen att individuella handlingsplaner
            är ett centralt hjälpmedel för att nå fram till fasta och tillfälliga
            anställningar för de arbetslösa och därmed en hög kvalitet i förmedlingsarbetet.
          </note>
          <note>
            I den ekonomiska vårpropositionen (prop.
          </note>
          <note>
            1996/97:150) har regeringen föreslagit att ytterligare
          </note>
          <note>
            100 miljoner kronor får användas för tillfälliga personalförstärkningar.
            Detta gör regeringen för att Arbetsmarknadsverkets personal skall
            ges rimliga förutsättningar för att upprätthålla en god kvalitet
            i förmedlingsarbetet.
          </note>
          <note>
            Regeringen har i den ekonomiska vårpropositionen, förutom tillskottet
            för tillfälliga personalförstärkningar, även sänkt volymkravet
            på arbetsmarknadspolitiska åtgärder. Detta bör också innebära
            att trycket på personalen på arbetsförmedlingar och arbetsmarknadsinstitut
            minskar.
          </note>
          <note>
            Birgitta Gidblom gör i interpellationen en beskrivning av att
            det skett en stor neddragning av personal inom arbetsförmedlingar
            och arbetsmarknadsinstitut och tar där upp Gällivare som exempel.
          </note>
          <note>
            Arbetsmarknadsverket har i likhet med andra myndigheter ålagts
            ett besparingsuppdrag på 11 % av riksdagen. Förändringsarbetet
            påbörjades under juli
          </note>
          <note>
            1996. AMS centrala stab och länsarbetsnämndernas kanslier har
            minskat sina personella resurser påtagligt.
          </note>
          <note>
            Riksdagen beslutade även för arbetsmarknadsinstitutens del om
            ett särskilt besparingsuppdrag på 103
          </note>
          <note>
            miljoner kronor 1994. Detta besparingsuppdrag har inneburit en
            minskning av personalen.
          </note>
          <note>
            Utvecklingen på arbetsmarknaden med större relativ ökning av
            arbetslösheten i storstadslänen jämfört med skogslänen har medfört
            att Norrbottens andel av
          </note>
          <note>
            Arbetsmarknadsverkets förvaltningsanslag har minskat. Det har
            också skett en omfördelning mellan arbetsförmedlingar/AMI inom
            länet.
          </note>
          <note>
            När det gäller Gällivare har arbetsförmedlingar/AMI under budgetåren
            1994/95 och 1995/96 haft en högre förbrukning av förvaltingsanslaget
            än vad som budgeterats för dem. Även för innevarande budgetår
            visar prognosen på en högre förbrukning än budgeterat.
          </note>
          <note type="speaker">
            Anf. 18 BIRGITTA GIDBLOM (s):
          </note>
          <note>
            Fru talman! Jag får börja med att tacka för svaret.
          </note>
          <note>
            Jag tycker också att det är bra att jag får tillfälle att diskutera
            den här frågan med arbetsmarknadsministern.
          </note>
          <note>
            Jag är också mycket väl medveten om det som det pekas på i svaret,
            de besparingar och de satsningar som har gjorts och som man nu
            också fattar beslut om i vårbudgeten.
          </note>
          <note>
            Men det känns ändå fel att hänvisa till generella förstärkningar.
            Det går inte hem på förmedlingarna där man i stället har fått
            vara med om stora neddragningar på det sätt som jag har beskrivit
            i min interpellation.
          </note>
          <note>
            Det är också stora olikheter mellan arbetsförmedlingarna i Norrbotten.
            Jag har siffror från arbetsförmedlingen i Gällivare, Kiruna, Boden
            och Kalix som visar antal sökande alla kategorier i förhållande
            till antal handläggare.
          </note>
          <note>
            I Gällivare är det 504 sökande per platsförmedlare, i Kiruna
            354, i Boden 258 och i Kalix 181. Antal sökande per handläggare,
            alltså både platsförmedlare och vägledare, är i Gällivare 243,
            i Kiruna 221, i
          </note>
          <note>
            Boden 190 och i Kalix 175. Det här visar att situationen är värst
            i Gällivare med Kiruna som tvåa och att arbetsförmedlingarna vid
            kusten har en bättre situation. Men de har det också tufft. Ingen
            av dem jag har pratat med tror sig hinna göra individuella arbetsplaner
            för alla arbetslösa. Det är beklagligt eftersom jag också tror
            att det är ett bra hjälpmedel för att nå fram till fasta och tillfälliga
            anställningar, precis som arbetsmarknadsministern säger i svaret.
          </note>
          <note>
            Enligt den nya arbetslöshetsförsäkringen har riksdagen också
            beslutat att arbetsförmedlingarna får i uppdrag att öka insatserna
            för deltidsarbetslösa. De skall tillförsäkras samma rätt till
            åtgärder, program och jobb som andra arbetssökande. Det tycker
            jag är ett alldeles utmärkt beslut. Problemet är bara att personalen
            på arbetsförmedlingarna inte heller kommer att hinna med detta.
          </note>
          <note>
            Jag vet också att fördelningen av pengar till skogslänen har
            minskat därför att arbetslösheten har ökat i övriga delar av landet.
            Har man fler nya arbetslösa får man mer pengar i förhållande till
            de ställen där det alltid har varit hög arbetslöshet och det följaktligen
            inte har tillkommit lika många nya arbetssökande. Nya arbetslösa
            genererar alltså mer pengar än de som har varit arbetslösa länge.
            Är det då inte mycket arbete för personalen även att ge de långvarigt
            arbetslösa en bra service?
          </note>
          <note>
            Det här är en del av förklaringen till skillnaden även i länet,
            eftersom Kiruna och Gällivare tidigare också har haft en hög arbetslöshet.
          </note>
          <note>
            Den här fördelningsmodellen känns det som om man inte kan acceptera.
            I modellen räknas också befolkningsmängden in, enligt uppgifter
            jag har fått, vilket missgynnar de kommuner som har haft stora
            befolkningsminskningar. Det lär inte heller finnas någon politisk
            insyn i fördelningsmodellen och de uträkningar som görs av AMS.
          </note>
          <note>
            Fru talman! Jag skulle gärna vilja få svar på de här frågorna
            av arbetsmarknadsministern. Jag skulle även vilja veta om hon
            tycker att det här är en bra fördelningsmodell eller om hon kan
            tänka sig att försöka göra förändringar.
          </note>
          <note>
            Anf. 19 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Jag är väl medveten om de speciella problem som finns
            i norra delen av Sverige. Jag kommer själv från Jämtland och jag
            vet att situationen är något så när likartad mellan ett sådant
            län och t.ex.
          </note>
          <note>
            Norrbotten, även om Norrbotten ligger längre bort och därmed
            får del av uppgången senare. Det är ju den utveckling som vi alltid
            ser när konjunkturen vänder.
          </note>
          <note>
            Vi kan ändå konstatera att konjunkturen faktiskt vänder nu. I
            går kom det en ny prognos som visar att också de norra delarna
            av landet kommer att få en positiv utveckling, och det tycker
            jag att man skall ha i minnet. Därtill kommer den vårproposition
            som jag pratade litet om i mitt första inlägg, där vi gör olika
            insatser för att det skall bli fler jobb.
          </note>
          <note>
            Det viktigaste är ju ändå att sysselsättningen ökar så att människor
            kommer i arbete. För ett län som
          </note>
          <note>
            Norrbotten och en kommun som Gällivare spelar naturligtvis den
            offentliga sektorn en oerhört viktig roll. Det har vi sett inte
            minst för kvinnors möjlighet att få ett eget arbete. Vi har i
            vårpropositionen anslagit ytterligare 4 miljarder i år och 8 miljarder
            nästa år och de kommande åren.
          </note>
          <note>
            Beträffande fördelningsmodellen är det något som ministern inte
            styr över. Det är en fördelningsnyckel som görs av AMS, och jag
            har för dagen inga synpunkter på deras sätt att sköta detta.
          </note>
          <note type="speaker">
            Anf. 20 BIRGITTA GIDBLOM (s):
          </note>
          <note>
            Fru talman! Jag förstår att arbetsmarknadsministern är väl medveten
            om de här problemen. Jag har just nu också en positiv känsla av
            att det börjar gå åt rätt håll. Får vi ned arbetslösheten är det
            klart att vi löser många av problemen.
          </note>
          <note>
            Jag hade fler frågor om fördelningsmodellen, men eftersom det
            inte alls är ministerns bord skall jag inte ta upp det igen. Jag
            vill bara återkomma till besparingskraven.
          </note>
          <note>
            I direktiven som gick ut från AMS sades det att det inte skulle
            göras några besparingar på arbetsförmedlingarna utan att besparingar
            skulle göras på länsarbetsnämnderna. Jag vet inte om det här har
            gått fram, om alla besparingar som skulle göras på LAN
          </note>
          <note>
            har gjorts, eftersom jag har fått uppgifter om att man där har
            kvar vissa tjänster. Om det är så, blir det givetvis ännu mindre
            pengar kvar till arbetsförmedlingarna.
          </note>
          <note>
            Stora besparingar har också gjorts på AMI. Det har jag också
            varit med och fattat beslut om. Jag är också medveten om de stora
            besparingskrav som har ställts på arbetsmarknaden under saneringen
            av statsfinanserna. Men AMI är en oerhört viktig verksamhet.
          </note>
          <note>
            Och där finns de personer som är i stort behov av hjälp och vägledning.
            Nu finns det bara ett s.k. mini-
          </note>
          <note>
            AMI kvar i Gällivare, vilket upplevs som mycket negativt av både
            personal och arbetssökande, eftersom behoven är oändligt mycket
            större än vad det finns resurser för.
          </note>
          <note>
            Anser arbetsmarknadsministern att det var rätt att spara så här
            mycket på AMI? Kan arbetsmarknadsministern tänka sig att vidta
            några åtgärder för att rätta till detta?
          </note>
          <note>
            Anf. 21 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! När man talar om olika situationer i olika delar
            av landet tycker jag att det ändå finns skäl att påminna om en
            sak, nämligen att det finns kostnader som södra delen av Sverige
            drabbas av i betydligt större utsträckning än norra delen av Sverige
            och som också får genomslag i AMS fördelningsmodell. Det gäller
            andelen invandrare som är oerhört mycket större i södra delen
            av landet än i t.ex. Norrbotten.
          </note>
          <note>
            Om man skall vara objektiv och se på vilka grupper som har det
            allra svårast på arbetsmarknaden är det faktiskt invandrarna och
            särskilt invandrarkvinnorna.
          </note>
          <note>
            Jag vill också gärna kommentera det som sades om deltidsarbetare.
            Jag tycker att det är viktigt att man nu ägnar litet mer tid åt
            deltidsarbetslösheten på arbetsförmedlingarna, och därför har
            vi prioriterat upp den. Jag är väl medveten om att det blir en
            ytterligare belastning. Jag är också väl medveten om att det inte
            är så enkelt att vidta åtgärder på deltid. Detta får man ägna
            litet tid och kraft åt.
          </note>
          <note>
            Trots allt har vi nu dessa 620 miljonerna plus de ytterligare
            100 miljonerna under innevarande budgetår. Jag tycker nog att
            det skulle lätta litet grand på trycket. Dessutom kan man säga
            att man med de förslag som nu föreligger och som handlar om generationsväxling,
            vilket det kommer förslag om så småningom i budgetpropositionen,
            och också om att de som är 60 år och har varit arbetslösa under
            ett år erbjuds en möjlighet att gå ur systemet. Det kommer, förutom
            den positiva effekt som det har för de enskilda som väljer detta,
            sannolikt också att lätta på trycket för dem som jobbar på arbetsförmedlingen
            och AMI.
          </note>
          <note>
            De extra 100 miljonerna skall också gå till AMI.
          </note>
          <note>
            Jag har klart uttryckt att man inte skall ta ut några besparingar
            på arbetsförmedlingarna, eftersom det är viktigt att de människor
            som möter de arbetslösa skall ha dessa resurser kvar. Men att
            det sedan görs fördelningar inom länen, beroende på att trycket
            varierar över tiden mellan olika arbetsförmedlingar, är jag väl
            medveten om. Men totalt skall summan pengar till arbetsförmedlingarna
            i Sverige minska, utan den skall vara konstant.
          </note>
          <note>
            Omorganisationen har just inletts och är alltså inte riktigt
            färdig än. Därför är det svårt att säga om t.ex.
          </note>
          <note>
            Norrbottens länsarbetsnämnd har gjort som det var tänkt, men
            jag utgår naturligtvis från att man gör som det var tänkt.
          </note>
          <note type="speaker">
            Anf. 22 BIRGITTA GIDBLOM (s):
          </note>
          <note>
            Fru talman! Det är klart att man skall utgå från att det görs
            som det var tänkt. Men när man då kommer ut och hör talas om de
            stora nedskärningar som har gjorts på arbetsförmedlingen börjar
            man ju att fundera på hur besparingarna tas ut.
          </note>
          <note>
            Jag tror också att de föreslagna åtgärderna kommer att lätta
            på trycket och minska arbetslösheten. De kommer också att gynna
            kvinnorna.
          </note>
          <note>
            Jag är också mycket bekymrad över de deltidsarbetslösa och hoppas
            att arbetsförmedlingen, även om man säger att man inte kommer
            att ha tid att ta itu med just deras problem, ändå kommer att
            göra det, eftersom de deltidsarbetslösa behöver heltidsjobb för
            att slippa gå på a-kassa som utfyllnad.
          </note>
          <note>
            Jag är tacksam om en del av de 100 miljonerna går till AMI.
          </note>
          <note>
            Det volymkrav som skall sänkas innebär väl också minskade anslag,
            vilket också kan innebära fler besparingar?
          </note>
          <note>
            Jag vill tacka för den här debatten. Jag tror att vi kommer att
            fortsätta att arbeta med den här frågan och följa den i fortsättningen.
          </note>
          <note>
            Anf. 23 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Vi är överens om att det är viktigt att stötta de
            deltidsarbetslösa. Jag förutsätter att det som är sagt här i riksdagen
            också genomförs i verkligheten. Kunskapslyftet fyller i detta
            sammanhang också en viktig funktion. Man skall även på deltid
            kunna gå ut och få en större kunskap, framför allt på gymnasienivå.
          </note>
          <note>
            Frågan om a-kassan och utfyllnaden kommer att ingå i arbetet
            för den utredning som nu kommer att tillsättas. Det skall ha förtur.
          </note>
          <note>
            Beträffande volymkravet och frågan om pengarna har dragits in,
            har vi dragit in en viss del men inte motsvarande den andel som
            reduceringen utgör. Om man uttrycker sig litet ekonomiskt har
            arbetsförmedlingarna tjänat på den affären.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1996/97:321 om utlovade feriearbeten
            till skolungdomar
          </note>
          <note>
            Anf. 24 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Kent Olsson har frågat mig om vilka åtgärder jag
            avser vidta för att infria löftet om feriearbeten till skolungdomar.
          </note>
          <note>
            I regeringens sysselsättningspropostion som avlämnades till riksdagen
            förra våren finns ett avsnitt som heter Näringslivet har också
            ett ansvar för ungdomar. I detta avsnitt finns en underrubrik
            som heter
          </note>
          <note>
            Sommararbete. I detta avsnitt redogör regeringen för att vi ser
            ytterst allvarligt på arbetslösheten bland unga människor. Vi
            resonerar även kring sommararbetet som ett av de viktigaste sätten
            att få en anknytning till arbetsmarknaden. Mot bakgrund av detta
            bad vi att alla skulle hjälpas åt för att så många skolungdomar
            som möjligt skall kunna erbjudas ett feriearbete. Målsättningen
            var givetvis att alla som ville skulle få ett sommararbete.
          </note>
          <note>
            Regeringen genomför just nu en kampanj för att få arbetsgivare
            att ta ett större ansvar för ungdomars arbetslöshet. Vi började
            med att låta SIFO genomföra en undersökning över hur feriearbetsmarknaden
            ser ut. Tidigare i år har AMS erhållit 5 miljoner kronor för att
            genomdriva en informationssatsning om detta.
          </note>
          <note>
            Denna pågår just nu. Leif Blomberg och jag träffade inbjudna
            representanter från näringslivet vid ett frukostmöte i februari.
            Vidare har Leif Blomberg och jag skickat ut ett brev till svenska
            arbetsgivare, såväl inom näringslivet som inom kommuner och landsting,
            där vi tydligt beskrivit situationen för unga och sagt att vi
            hoppas på ett gemensamt ansvarstagande.
          </note>
          <note>
            Kommunerna spelar en viktig roll när det gäller att skapa feriearbeten
            för ungdomar genom att erbjuda arbeten i den egna kommunala verksamheten
            men även genom att fungera som motor för det lokala näringslivet.
            Att kommunerna är engagerade i frågan, och också varit framgångsrika
            i att hitta lösningar, bekräftas bl.a. av resultatet av en enkät
            som Barn- och ungdomsdelegationen tillsammans med Arbetsmarknadsdepartementet
            genomfört. I nära två tredjedelar av de tillfrågade kommunerna
            har kommunstyrelsen tagit initiativ till en strategi för att skapa
            feriearbeten för gymnasieungdomar. Regeringen har också träffat
            ett stort antal kommuner som redovisat både erfarenheter och framtida
            planer för att öka antalet feriearbeten för ungdomar i kommunerna.
            Det har även publicerats ett antal debattartiklar i ämnet. I oktober
            i år kommer AMS att redovisa resultaten från sin informationssatsning,
            och i november kommer vi att genomföra en ny SIFO-mätning. Därefter
            lägger vi fast en handlingsplan för nästa sommar.
          </note>
          <note>
            Jag vill poängtera att jag ser ytterst allvarligt på den arbetslöshet
            som drabbar unga människor.
          </note>
          <note type="speaker">
            Anf. 25 KENT OLSSON (m):
          </note>
          <note>
            Fru talman! Jag ber att få tacka arbetsmarknadsministern för
            svaret, även om jag inte tycker att det var speciellt mycket till
            svar på min interpellation.
          </note>
          <note>
            Vi var många som blev förvånade över hur regeringen kunde avge
            detta löfte och som undrade hur den tänkt sig att detta löfte
            skulle infrias. Problemet var ju, och är ju, att många ungdomar
            tror på regeringen. Därmed har ungdomarna haft stora förhoppningar
            om sommarjobb i år.
          </note>
          <note>
            Förra året blev ca 70 000 ungdomar utan sommarjobb. Enligt AMS
            majstatistik har det anmälts 20 %
          </note>
          <note>
            färre feriejobb i år än förra året. Det som skulle bli en ökning
            av antalet feriejobb har blivit en minskning.
          </note>
          <note>
            Allt färre ungdomar ser alltså ut att få feriearbete.
          </note>
          <note>
            Regeringen är alltså på väg att bryta ännu ett av sina löften.
            Nu vet vi att regeringens målsättningar ofta tyvärr sträcker sig
            längre än som är möjligt i verkligheten. OTA t.ex. skulle ge 40
            000 platser, men har givit 5 000 platser per månad. Halveringen
            av arbetslösheten fram till år 2000 tror väl inte ens regeringen
            själv på nu.
          </note>
          <note>
            När nu regeringen gav detta löfte förra året, hur tänkte man
            då, eller tänkte man inte alls? Vad har man gjort? Jo, arbetsmarknadsministern
            säger i sitt svar att
          </note>
          <note>
            AMS har fått 5 miljoner kronor för information. Det kan väl knappast
            ge några jobb.
          </note>
          <note>
            Man har försökt att få kommunerna att skapa sommarjobb. Inga
            riktiga sommarjobb, utan kommunala sommarjobb på 3-4 veckor, efter
            vad som har försports mig. Om jag får ta min egen kommun som exempel
            betalas en lön på 3 500 kr för hela den tid man har sommarjobbet.
            Var det detta som statsrådet avsåg då hon gav sitt löfte? Det
            skulle jag vilja ha svar på. För mig är det ännu ett exempel på
            den socialdemokratiska regeringens haveri inom arbetsmarknaden.
            Utlovade jobb är kommunala satsningar med låg lön till besvikna
            ungdomar.
          </note>
          <note>
            Dessutom ordnar ju kommunen jobbet, så att ungdomar luras att
            tro att arbetsmarknaden är jobb som kommunfullmäktige fattar beslut
            om. Framtidens jobb som jag ser det, och jag hoppas att arbetsmarknadsministern
            delar min uppfattning, är de jobb som finns i företagen. Ungdomar
            blir långsiktigt förlorarna på att man i sin politik envist vägrar
            att vidta de åtgärder som verkligen skapar riktiga jobb.
          </note>
          <note>
            Jag skulle som avslutning på detta mitt första inlägg vilja fråga
            arbetsmarknadsministern: Hur kunde man ge detta löfte, att alla
            ungdomar skulle ha sommarjobb? Var kommunala jobb med låg betalning
            meningen med detta löfte? Var det detta arbetsmarknadsministern
            hade tänkt sig när hon gav det här löftet? Tänkte man inte på
            effekterna när man gav det här löftet? Många ungdomar har trott
            att de här jobben skulle finnas. När man träffar ungdomar kan
            man konstatera att oerhört många är besvikna över att de inte
            har fått sommarjobb eller att de får sommarjobb som motsvarar
            ca 3 500 kr i månaden.
          </note>
          <note>
            Anf. 26 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Det är verkligen patetiskt att höra
          </note>
          <note>
            Kent Olsson tala på det här sättet om låga löner och riktiga
            jobb. Moderata samlingspartiet är i andra sammanhang först med
            att plädera för ökad lönespridning och låga löner, för att man
            därmed tror sig skapa fler jobb. Nu är ett sommarjobb, som är
            det som Kent Olsson pratar om, som skapas i Lysekils kommun för
            3 700 kr i månaden plötsligt inte vatten värt. Jag tycker att
            det är patetiskt att höra.
          </note>
          <note>
            Jag tycker också att det är patetiskt när man vet vad som hände
            i den kommun som Kent Olsson hänvisade till. Den socialdemokratiska
            majoriteten har drivit fram att många fler ungdomar än tidigare
            får sommarjobb. Det är 70 fler ungdomar som kommer att jobba med
            turism, städning av parker, m.m. för
          </note>
          <note>
            3 700 kr i månaden. 150 ungdomar får läsa sommardata med en ersättning
            på 1 000 kr i månaden och betalda resor. Där man normalt ordnar
            200 sommarjobb ordnas nu 420 sommarjobb. Det tycker jag är ett
            utmärkt exempel på hur en arbetsgivare, i det här fallet Lysekils
            kommun, tar ett ansvar.
          </note>
          <note>
            Men hur röstade moderaterna när det gällde detta?
          </note>
          <note>
            Jo, ni var emot det. Det kanske berodde på att det här inte är
            riktiga jobb. Kent Olsson sade samtidigt att framtidens jobb är
            jobb i företagen. Så Kent Olsson menar att det inte skall finnas
            några jobb inom vården, omsorgen och utbildningen. Det skall inte
            finnas några lärare i kommunal regi eller sjuksköterskor i landstingets
            regi, för det är inga riktiga jobb. Jag tycker, med hänsyn till
            alla de människor som arbetar med de här sakerna, att Kent Olsson
            faktiskt får förklara sig. Förklara också varför moderaterna i
            Lysekils kommun röstade nej när socialdemokraterna lade fram ett
            förslag som skulle skapa så många nya sommarjobb för arbetslösa
            ungdomar.
          </note>
          <note type="speaker">
            Anf. 27 KENT OLSSON (m):
          </note>
          <note>
            Fru talman! Det här var alltså den målsättning som arbetsmarknadsministern
            hade. Jag konstaterar att om man tar bort litet av den emfas som
            arbetsmarknadsministern gav luft åt med anledning av mitt inlägg
            är hon nöjd med det som sker. Hon är nöjd med att det ger 3-4
            veckors jobb, som ger en lön på mellan 3 500
          </note>
          <note>
            kr och 3 700 kr. Det är 28 kr per timme. Det är alltså de jobb
            som ministern talar om.
          </note>
          <note>
            Jag trodde att sommarjobb i stor omfattning var jobb inom företag.
            Jag trodde att det också var jobb som omfattade en hel sommar.
            Jag konstaterar nu att de här jobben rör sig om 3-4 veckor. När
            man normalt pratar sommarjobb är det en betydligt längre period
            än 3-4 veckor. Men sommarjobb enligt ministern var alltså kommunala
            jobb.
          </note>
          <note>
            Sedan tar ministern fram att vi moderater skulle tycka att de
            här lönerna skulle vara bra. Vi har sagt att vi vill ha en lönedifferentiering.
            Men vi har inte sagt att den skall ligga på en nivå på 3 500-3
            700 kr i månaden. Men det kan vara intressant att konstatera att
            ministern i det läget befinner sig på en nivå som är betydligt
            lägre än vi tänkt oss. Det kan kanske vara ett intressant konstaterande
            av dagens debatt. Dagens skolungdomar som får feriejobb för 3
            500-3 700 kr skall känna sig nöjda över att de får detta. Det
            är en del i den socialdemokratiska strategin vad gäller jobb.
          </note>
          <note>
            Jag skulle som minister vara oerhört bekymrad över att det trots
            vad som sägs om dessa sommarjobb är allt färre ungdomar som får
            jobb. Jag konstaterade förut att det enligt AMS statistik från
            den 2 maj är
          </note>
          <note>
            20 % färre feriejobb i år än det var förra året. Förra året blev
            70 000 ungdomar utan jobb. De jobb som man nu har är alltså jobb
            som räcker 3-4 veckor. Man hinner knappast komma in och se vad
            detta jobb innebär. Det blir någon slags information. Det är jobb
            som skapas av fullmäktige.
          </note>
          <note>
            Men vad säger ministern till alla dem som inte får jobb? Man
            kan fråga sig: Varför gör ministern inget för att förändra villkoren
            så att det skapas fler jobb?
          </note>
          <note>
            Förändras villkoren för företag vet man att det blir fler jobb.
            Men vi har inte märkt att ministern på något sätt har varit villig
            att göra dessa förändringar som ger fler jobb. Jag är mycket förvånad
            över att man inte kan få något som helst besked av ministern om
            hur hon tänker sig att tala om för ungdomar varför de inte får
            jobb och också hur man kunde utställa detta löfte.
          </note>
          <note>
            Hur kunde man ge ett sådant löfte som har visat sig inte alls
            hålla? Alltfler ungdomar står alltså utan sommarjobb.
          </note>
          <note>
            Det skulle vara intressant, eftersom jag bara har ett inlägg
            kvar efter detta, att få ministerns svar på två frågor. De här
            ungdomarna som har trott ministern, vad säger ministern till dem
            i dag när de står utan sommarjobb? Hur kunde man avge ett löfte
            som har visat sig gå så kapitalt åt motsatt håll?
          </note>
          <note>
            Anf. 28 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Regeringen och socialdemokratiska kommunfullmäktigegrupper
            försöker, Kent Olsson, och lyckas också ibland driva igenom bra
            saker för ungdomarna i kommunerna. Men moderaterna är emot. Vad
            har ni för motförslag när ni röstar nej till fler sommarjobb i
            t.ex. Lysekils kommun? Hur gör ni för att få alla de här företagen,
            där tydligen de riktiga jobben med höga löner finns, att ta emot
            ungdomar?
          </note>
          <note>
            Hur går ni till väga? Hur pratar ni med dem? Jag kan inte tro
            att Kent Olsson menar att jag skulle påtvinga privata företag
            ett antal ungdomar under sommaren.
          </note>
          <note>
            Vad jag kan göra är att tala med privata företagare, vädja till
            dem, upplysa dem osv.
          </note>
          <note>
            I den undersökning som vi gjorde visade det sig att 20 % av de
            privata arbetsgivarna tog emot skolungdomar inte därför att de
            behövde arbetskraften utan därför att de kände att de därigenom
            gjorde en social insats. De kände att det var bra för de här ungdomarna
            att få en kontakt med arbetslivet. Jag tycker de skall hyllas
            för detta. Min ambition är att fler arbetsgivare skall känna på
            samma sätt.
          </note>
          <note>
            Vi har också ställt frågor om er mirakelmedicin för att fler
            skall anställas, nämligen att sänka kostnaderna för arbetskraften.
            Det visar sig att en fjärdedel av dem som vi har frågat skulle
            anställa något fler, om man sänkte arbetsgivaravgiften med 25
            %. Bara 2 %
          </note>
          <note>
            skulle anställa många fler. Den här studien liksom de övriga
            empiriska studier som finns när det gäller arbetsgivaravgiftssänkningar
            visar alltså att sådana inte ger fler jobb.
          </note>
          <note>
            Jag fick inte svar på min fråga vad det är för fel på jobb inom
            den offentliga sektorn, på att ungdomar i
          </note>
          <note>
            Lysekils kommun nu får jobb för att snygga upp i kommunen, jobb
            som annars kanske inte blir utfört?
          </note>
          <note>
            Varför är det så tokigt att ungdomar under några veckor skall
            få göra detta?
          </note>
          <note>
            Jag tycker vidare att Kent Olsson inte lever i verkligheten.
            Den som har egna barn eller lever i samhället med barnen och ungdomarna
            vet att det är en himmelsvid skillnad mellan att gå en hel sommar
            utan något att göra och att få tre eller fyra veckors sommarjobb.
            Det är många som är oerhört glada för att få fyra veckors sommarjobb,
            t.o.m. i Lysekils kommun.
          </note>
          <note type="speaker">
            Anf. 29 KENT OLSSON (m):
          </note>
          <note>
            Fru talman! I förra årets vårproposition heter det:
          </note>
          <note>
            "Målsättningen är att gymnasiestuderande som söker sommararbete
            inför sommaren 1997 skall kunna erbjudas ett sådant arbete." Det
            var den målsättning som regeringen och Margareta Winberg hade
            för cirka ett år sedan. Menade Margareta Winberg då att man skulle
            bereda jobb inom den kommunala sektorn mot en lön av 3 700 kr?
            Det står inte ett ord om detta, utan det anges som målsättning
            att det skulle kunna beredas sommarjobb, givetvis både inom företag
            och inom kommuner, där sådana har förekommit tidigare.
          </note>
          <note>
            Det som jag nu kritiserar är den "satsning" som man gör enbart
            inom kommunerna för att ge ungdomar arbete med en låg lön. Detta
            överensstämmer inte med vad som tidigare sades. Den här debatten
            har tydligt visat att löftet från arbetsmarknadsministern gäller
            kommunala sommarjobb med en lön av 3 500 -
          </note>
          <note>
            3 700 kr per månad. Dagens ungdomar skall alltså vara glada över
            detta resultat av det löfte som gavs för ett år sedan.
          </note>
          <note>
            Jag har inte trott att ministern skulle påtvinga privata företag
            att anställa ungdomar, men jag trodde faktiskt att ministern själv
            trodde att den politik som ministern gav uttryck för för ett år
            sedan skulle kunna ge fler jobb. Vi har överallt kunnat läsa om
            att regeringen ser att de nya jobben skall komma inom de privata
            företagen, men vi kan konstatera att det inte var så.
          </note>
          <note>
            Jag tycker vidare att det är ett ganska bra resultat om de privata
            företagen skulle anställa 25 % fler vid en sänkning av arbetsgivaravgiften.
          </note>
          <note>
            Anf. 30 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Om Kent Olsson hade lyssnat på vad jag sade i mitt
            första inlägg eller läst svaret, som ju lades i ledamöternas fack
            i går, hade han inte behövt säga det som han sade. Där står det
            nämligen att vi inte bara har vänt oss till den offentliga sektorn.
            Det är också så, Kent Olsson, att det är där som vi kan styra
            med politiska beslut. Det har man gjort i Lysekils kommun och
            därvid fått fram många fler jobb för ungdomar. Detta var ni moderater
            emot. Där man kan styra gör ni det inte. Det är kanske fult med
            politik och fult att styra. Vi tycker för ungdomarnas skull att
            man skall göra det, och det gjorde socialdemokraterna i Lysekils
            kommun, men ni röstade nej.
          </note>
          <note>
            Men vi har också, som jag tydligt sade i mitt inlägg, vänt oss
            till det privata näringslivet. Vi har skrivit till 10 000 arbetsgivare,
            och jag har träffat företrädare för dem. Av de 5 miljoner som
            AMS har fått går ungefär 3 miljoner till den lokala nivån, och
            där har man gjort och gör liknande aktiviteter riktade till det
            lokala privata näringslivet, det som enligt moderaterna är fint.
          </note>
          <note>
            Detta ger också resultat. Jag har besökt Sandviken och Sandvik
            AB, där man berättade att man hade tagit det här ad notam och
            det här året anställer många fler ungdomar för sommarjobb än tidigare.
            Det sker med en litet lägre ersättning, som dock förhållandevis
            är ganska hög. Det finns också andra exempel som jag har stött
            på runt om i landet.
          </note>
          <note>
            Det är alltså inte enbart den enligt moderaterna förhatliga offentliga
            sektorn som tar sitt ansvar. Jag är väldigt glad för att den offentliga
            sektorn gör det. Jag tycker nämligen om den, och jag vet att många
            av de här ungdomarna så småningom kommer att arbeta inom den.
            Men också det privata näringslivet tar sitt ansvar.
          </note>
          <note>
            Jag vill avslutningsvis säga att de flesta av de här sommarjobben
            inte förmedlas genom AMS utan på andra vägar, genom vänner och
            bekanta och genom andra kontakter.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1996/97:345 om yttrandefrihet för
            anställda
          </note>
          <note>
            Anf. 31 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Ragnhild Pohanka har frågat mig vilka åtgärder jag
            avser att initiera för att ge svenska folket trygghet och mod
            att utöva sina demokratiska friheter igen. Ragnhild Pohanka anser
            att tystnaden sprider sig på arbetsplatserna och har anfört att
            om arbetsrätten försämras kan alltfler tystna.
          </note>
          <note>
            Ingen arbetstagare skall emellertid kunna skrämmas till tystnad
            på sin arbetsplats. Lagen (1982:80)
          </note>
          <note>
            om anställningsskydd (anställningsskyddslagen) ger arbetstagarna
            skydd i detta hänseende. Regeringen föreslog i propositionen En
            arbetsrätt för ökad välfärd (prop. 1996/97:16) vissa förändringar
            i anställningsskyddslagen som syftar till att det skall bli lättare
            att anställa - men inte lättare att säga upp. Propositionen har
            antagits av riksdagen (bet. 1996/97:AU4, rskr. 1996/97:107). Regeringen
            underströk i propositionen att de grundläggande principerna om
            tillsvidareanställning som huvudregel, saklig grund vid uppsägning,
            turordningsregler och företrädesrätt till återanställning skall
            behållas. Dessa regler utgör kärnan i anställningstryggheten.
            För möjligheten att utnytta sin yttrandefrihet är just kravet
            på att det skall föreligga saklig grund för att en arbetstagare
            skall kunna sägas upp avgörande.
          </note>
          <note>
            I ett anställningsförhållande krävs av arbetstagaren att denne
            är lojal mot arbetsgivaren, och detta lojalitetskrav ingår som
            ett led i anställningsavtalet. Som exempel på illojala uppträdanden
            kan nämnas straffbara handlingar som t.ex. förskingring eller
            trolöshet mot huvudman. En arbetstagare får inte heller bedriva
            med arbetsgivaren konkurrerande verksamhet.
          </note>
          <note>
            Ragnhild Pohankas fråga avser dock närmast i vilken utsträckning
            en arbetstagare kan kritisera sin arbetsgivare. Dessa frågor behandlas
            av Arbetsrättskommittén i betänkandet SOU 1993:32 Ny anställningsskyddslag.
            Kommittén konstaterar att arbetstagarens lojalitetsplikt inte
            hindrar att intern kritik förs fram mot arbetsgivaren. Tvärtom
            har både arbetstagare och den fackliga organisationen enligt ett
            rättsfall från 1982 (AD 1982 nr 110) en vidsträckt kritikrätt.
            Denna rätt grundar sig på den grundlagsfästa yttrandefriheten
            och är en viktig förutsättning för goda arbetsförhållanden och
            ett gott arbetsresultat.
          </note>
          <note>
            Öppenhet för kritik och förslag på nya lösningar har varit och
            är en viktig faktor för utvecklingen av svenskt arbetsliv. Arbetstagarnas
            engagemang och skaparkraft när det gäller förhållandena i arbetet
            har därigenom kunnat tas till vara. Arbetstagarnas och deras företrädares
            deltagande är en viktig del bl.a. i arbetet att förhindra olycksfall
            och ohälsa i arbetet och för att skapa en bättre arbetsmiljö samt
            för att skapa effektivare verksamheter.
          </note>
          <note>
            En arbetstagare kan också vända sig till en myndighet med anmärkningar
            om brister i arbetsgivarens verksamhet. Arbetsdomstolen har i
            ett rättsfall från
          </note>
          <note>
            1986 (AD 1986 nr 95) principiellt uttalat sig och anfört att
            arbetstagarens lojalitetsplikt inte innebär något avgörande hinder
            för arbetstagare att påtala missförhållanden som råder i verksamheten.
          </note>
          <note>
            Ett väl fungerande inflytande för den enskilde arbetstagaren
            över sitt eget arbete och i förändringsoch utvecklingsarbetet
            minskar de problem som
          </note>
          <note>
            Ragnhild Pohanka tar upp. Här har de fackliga organisationerna
            och deras särskilt utsedda representanter samt Arbetarskyddsverkets
            tillsyn en viktig uppgift att fylla.
          </note>
          <note>
            Arbetsrättskommittén nämner också situationen att en arbetstagare
            vänder sig till utomstående med negativa uppgifter om arbetsgivaren
            och dennes verksamhet. Kommittén ansåg att det på denna punkt
            inte gick att urskilja någon allmän princip om arbetsgivarens
            möjlighet att gripa till uppsägning. Efter det att Arbetsrättskommittén
            lade fram sitt betänkande har
          </note>
          <note>
            Arbetsdomstolen dock avkunnat två domar av intresse, nämligen
            domen i det s.k. Värömålet från 1994
          </note>
          <note>
            och nu senast domen i ambulanssjukvårdarmålet från den 7 maj
            i år (AD 1994 nr 79 och AD 1997 nr 57). I
          </note>
          <note>
            båda fallen har arbetstagare vänt sig till myndigheter med kritik
            och också offentligt kritiserat sina arbetsgivare. I båda fallen
            har Arbetsdomstolen vid en samlad bedömning kommit fram till att
            det inte förelegat saklig grund för uppsägning.
          </note>
          <note>
            Lojalitetskravet kan aldrig få innebära några ingrepp i den grundlagsfästa
            yttrandefriheten. Regeringen anser mot den bakgrunden att det
            inte föreligger några skäl att ta några initiativ såvitt avser
            lagstiftningen.
          </note>
          <note>
            En annan viktig aspekt på frågan är dock den i dag så höga arbetslösheten.
            Hög arbetslöshet och risken att stå utan arbete skapar otrygghet.
            Otryggheten kan göra att anställda inte vågar agera som de annars
            kanske skulle ha gjort. Regeringens mål att halvera den öppna
            arbetslösheten till år 2000 är därför viktig även ur detta perspektiv.
            Genom framgångarna i den ekonomiska politiken är det nu möjligt
            att än mer sätta regeringens viktigaste mål - halvering av arbetslösheten
            - i fokus. På denna front har regeringen presenterat ett fempunktsprogram
            för arbete och utbildning. Arbete skapar trygghet. Trygghet skapar
            bättre förutsättningar för fler att ta del i det offentliga samtalet.
          </note>
          <note type="speaker">
            Anf. 32 RAGNHILD POHANKA (mp):
          </note>
          <note>
            Fru talman! Jag vill tacka för det innehållsrika svaret.
          </note>
          <note>
            Jag är överens med Margareta Winberg att arbetslösheten kanske
            är den viktigaste orsaken till att tystnaden breder ut sig på
            svenska arbetsplatser. Den indirekta orsaken blir ju att arbetsgivare
            och chefer på alltför många arbetsplatser utnyttjar detta och
            sätter en press på de anställda, dvs. ett krav på lojalitet och
            tystnad som är helt lagstridigt - vilket också ministern omtalade.
            Det finns domar som bekräftar detta. Sedan kan det vara omöjligt
            att komma tillbaka till arbetsplatsen rent mänskligt och socialt,
            om inte åtminstone arbetskamraterna ställt upp bakom personen
            i fråga.
          </note>
          <note>
            Dessutom vill jag betona att mycket sådan kritik berör arbetsförhållanden
            och inte enbart chefer.
          </note>
          <note>
            Jag betonade i min interpellation vikten av yttrandefriheten
            i press, radio och TV och att man där har haft för få begränsningar
            när det gäller t.ex. våldsoch porrskildringar. T.o.m. barnporr
            har varit föremål för en utredning. Jag tycker att yttrandefriheten
            drivits med fel krav och rädsla för begränsningar. Men de frågorna
            kan vi lämna därhän.
          </note>
          <note>
            I dag avser frågan enbart den yttrandefrihet som gäller på arbetsplatser
            och ute i det offentliga livet, både internt och externt.
          </note>
          <note>
            I en utredning om förnyelse av kommuner och landsting, SOU 1996:169,
            framgår det att bl.a. rädsla att förlora jobbet och ökade krav
            på lojalitet mot verksamheten, leder till att anställda är mer
            återhållsamma med kritik och även i övrigt håller inne med sina
            åsikter. Kommittén menar att regelsystemet är klart och tydligt.
            Bristerna ligger inte i lagarna. Bristerna i kunskap om gällande
            rätt är störst på chefsoch politikernivå. Där behövs utbildning.
            Det framgår att de måste tvingas att lära sig de regelsystem som
            finns. Men även övriga anställda behöver kunskap.
          </note>
          <note>
            Inte bara kommuner och landsting, utan även staten, bör engagera
            sig och medverka till att finna lämpliga former för kunskapsspridning.
          </note>
          <note>
            Vilka åtgärder skulle staten kunna initiera med ledning av skrivningarna
            i utredningen? Offentlighetsprincipen tas också med. Den är så
            viktig och har hanterats på ett sådant sätt att även staten måste
            engagera sig och verka för en generell förbättring. Litet längre
            fram framgår det också att utvecklingen på området måste följas
            kontinuerligt för att se hur insatserna och hur yttre förutsättningar
            påverkar. Staten, kommunerna och landstingen bör vara engagerade
            i ett sådant arbete.
          </note>
          <note>
            Jag tycker att det framgår tydligt att även staten måste ingripa
            i någon form, kanske inte med lagstiftning men för att öka utbildningsinsatserna
            - och påpeka felaktigheter där de förekommer.
          </note>
          <note>
            Medlemmar i SHSTF tror att de, på grund av något slags lojalitet,
            måste vara tysta om konsekvenserna av besparingarna. Det är inte
            så enligt lag. Men de är rädda för att slåss för bra arbetsvillkor
            och även för patienternas rättigheter. Det har hänt att de har
            fått skarpa tillrättavisningar och kallats för illojala i de fallen.
          </note>
          <note>
            Tystnaden skadar de anställda och utvecklingen inom sjukvård,
            landsting, företag och kommuner. Nya konstruktiva förslag och
            idéer fryser inne.
          </note>
          <note>
            Finns det några initiativ för att öka utbildningsinsatserna i
            frågan?
          </note>
          <note>
            Anf. 33 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Jag tror inte att Ragnhild Pohanka och jag är oense
            i själva sakfrågan. Lojaliteten till arbetsgivaren är en sak,
            men den skall hållas på ett sådant sätt att man kan våga framföra
            kritik. Det är ur den kritiken som utvecklingen föds. Det är i
            en dialog mellan dem som arbetar på en arbetsplats som det kan
            bli bättre på arbetsplatsen.
          </note>
          <note>
            Under senare år har detta kommit fram tydligt. I
          </note>
          <note>
            regeringens framställningar tas underifrånperspektivet fram.
            Det går inte att vare sig som regering eller arbetsgivare på en
            arbetsplats tala om för någon att "nu skall något göras på det
            viset". Styrningen sker med hjälp av målstyrning i dag. Den skall
            uppmuntra kreativitet och idéer hos de anställda. Man har upptäckt
            att detta leder till ökad produktivitet. I slutändan är det ändå
            arbetsgivaren som får den ekonomiska vinsten. För de anställda
            blir det utveckling och delaktighet i det som görs. Där har vi
            inte olika uppfattning.
          </note>
          <note>
            Det finns exempel från olika ställen i landet där anställda -
            jag tänker närmast på Kommunal i Östergötland - lade fram alternativa
            förslag till kommunala besparingar. De tyckte att alternativen
            var bättre. Det togs emot positivt. Då förstod man att de anställda
            visste bättre. Självklart skall man ta vara på sådant.
          </note>
          <note>
            Jag tog upp denna sak som ett led i frågan om utbildning som
            Ragnhild Pohanka tog upp. Jag kan inte stå här och förorda utbildning
            i formell mening, men däremot attitydförändring. Attitydförändring
            sker med hjälp av en diskussion - just en sådan diskussion vi
            har här i dag. Jag är - som jag sade tidigare - för dagen inte
            beredd att ta något formellt initiativ i frågan.
          </note>
          <note type="speaker">
            Anf. 34 RAGNHILD POHANKA (mp):
          </note>
          <note>
            Fru talman! Vi är helt säkert överens. Jag har inte lyft fram
            denna fråga för att vi skulle vara oense.
          </note>
          <note>
            Jag tycker ändå att det är viktigt att det tas några initiativ.
            Det skall vara en viktig del i managementkurser och chefsutbildningar
            att få kunskap om yttrandefrihet, offentlighetsprincipen och rena
            lagfrågor.
          </note>
          <note>
            När byggnadsingenjörer från olika kommuner träffas ingår utbildning
            i plan- och byggnadslagen. Dessa frågor skulle också kunna vara
            ett normalt inslag.
          </note>
          <note>
            Lojalitet i den form som beskrivs i lagen har jag inget att anmärka
            emot. Det är klart att det är olagligt att sprida en företagshemlighet
            om hur något tillverkas som skadar företaget. Lex Bratt gällde
            en ingenjör på Bofors som talade om olagligheter som förekom i
            företaget, och det är något helt annat. Den yttrandefriheten finns
            kvar.
          </note>
          <note>
            Jag är också övertygad om att alla på en arbetsplats tjänar på
            att ha en öppen attityd. Då går det att prestera bättre. Rädsla
            för uppsägning passiviserar och kan leda till apati och sjukskrivning.
          </note>
          <note>
            För några år sedan lät ett antal chefer skriva in i sin arbetsordning
            att anställda inte fick kritisera sin egen avdelnings eller enhets
            vård offentligt, och vem minns inte babykontrakten, där unga kvinnor
            fick lova att inte skaffa barn det närmaste eller de närmaste
            åren. Det här är avarter som har stävjats, och det tycker jag
            är alldeles utmärkt, men mycket av det här finns kvar. Jag talade
            med människor på en försäkringskassa som hade opponerat sig ganska
            kraftigt. De blev de nästa som blev uppsagda på grund av arbetsbrist.
            Det står ju inte att det är för att de har varit uppkäftiga, utan
            det står något annat. Detta är ändå beklagligt, för om man får
            bara tysta jasägare på en arbetsplats tror jag inte att utvecklingen
            går framåt.
          </note>
          <note>
            Den individuella lönesättningen är enligt uppgifter jag har fått
            också en orsak till tystnad. En aldrig så litet obekväm lärare
            t.ex. blir ju inte den som får den större löneförhöjningen. Lärarkompetensen
            kommer ibland att betyda mindre. Eftersom jag själv är lärare
            har jag litet större insyn just på den arbetsplatsen.
          </note>
          <note>
            En lärarenkät har kommit ut nyligen, och där säger
          </note>
          <note>
            Justitieombudsmannen följande: I svåra tider breder rädslan för
            att falla i onåd ut sig, och det är tråkigt.
          </note>
          <note>
            Ingen vill väl egentligen ta bort medborgerliga rättigheter.
            Men när de börjar naggas i kanten på ett område är det lätt att
            det sprider sig. Vi riskerar att få ett samhälle som ingen vill
            ha.
          </note>
          <note>
            I en sydsvensk stad hade barn- och ungdomschefen sin uppfattning
            klar: Lärare skall hålla tyst med sina åsikter på föräldramöten.
            Att t.ex. kritisera ett nytt avtal är illojalitet mot arbetsgivaren.
            Ja, det kanske inte är det viktigaste att diskutera ett avtal,
            men genom att diskutera saker som förekommer på arbetsplatsen
            med föräldrarna kan man kanske komma till en konstruktiv lösning.
          </note>
          <note>
            Jag undrar om vi är överens i den frågan också och vad man kan
            göra åt detta, om lärare angrips för att de tar upp frågor på
            föräldramöten med föräldrarna.
          </note>
          <note>
            Anf. 35 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Jag tror att vad många av oss behöver lära oss -
            det gäller nog politiker, chefer och andra personer - är att vi
            lever i en annan tid nu än för 10-
          </note>
          <note>
            15 år sedan. Den tiden är ett resultat av det som en del av oss
            var med om att skapa, nämligen en ny skola som skulle utbilda
            kritiskt tänkande personer. Vi tyckte det var väldigt bra då.
            Möjligen såg vi inte vilka konsekvenser det skulle få, vilket
            vi ser i dag, nämligen att nu har vi dem där, som är kritiskt
            tänkande, och de måste naturligtvis också få formulera sig.
          </note>
          <note>
            Jag tror att vi kanske är inne i någon form av brytningstid när
            det gäller vad arbetstagare tillåter sig.
          </note>
          <note>
            Där kan det möjligen ibland skära sig gentemot en äldre generation
            som inte har blivit fostrad och utbildad på samma sätt. Det kan
            vara knepigt; det har jag stött på själv i vissa fall. Men det
            var ju det vi ville med den nya skolan, och då måste vi också
            leva med och faktiskt vara glada över resultatet. På litet sikt
            tror jag att det är väldigt positivt att fler människor deltar
            och engagerar sig i sitt eget och andras förhållande.
          </note>
          <note>
            Som avslutning vill jag säga att det väl är så med de exempel
            som Ragnhild Pohanka tog upp att man ändå får lära sig att välja
            form för kritiken. Att på ett föräldramöte kritisera ett avtal
            är kanske inte den allra bästa formen för kritik, utan kritiken
            får väl föras fram i sitt rätta sammanhang för att därmed också
            nå framgång.
          </note>
          <note type="speaker">
            Anf. 36 RAGNHILD POHANKA (mp):
          </note>
          <note>
            Fru talman! Ja, och därför tog jag upp just det: Det är väl inte
            det man diskuterar med föräldrar, utan det är ju självklart skolsituationen.
          </note>
          <note>
            Demokrati och mänskliga rättigheter är nu inte en gång för alla
            givna. Man måste hela tiden kämpa för dem. Att jag ställde den
            här interpellationen har att göra litet med detta.
          </note>
          <note>
            När jag gick ut och blev lärare - det är väldigt länge sedan,
            1956 - hade vi också för ögonen att man skulle uppfostra barnen
            till kreativa och självständigt tänkande individer. Hur vi lyckades
            vet jag inte, men det fanns med då också.
          </note>
          <note>
            Men trycket har ökat. Jag tror att ansvarskännande lärare alltid
            har låtit sina elever tala fritt och öppet, men det är likadant
            där: Svordomar och oförskämdheter skall man stävja. Det finns
            kritik som jag tycker är direkt olämplig när man talar om sin
            arbetsplats, och det står ju också i lagen. Jag tycker att det
            är viktigt att man håller isär detta och gör på rätt sätt.
          </note>
          <note>
            Jag kommer tillbaka till lärarna. En undersökning har kommit
            ut, där 500 slumpvis utvalda har svarat.
          </note>
          <note>
            Var tredje lärare tiger med sin kritik. Det är ändå allvarligt
            att man har den inställningen. Den måste ju komma någonstans ifrån.
          </note>
          <note>
            Yttrandefriheten omfattar ju alla. Den som använder sin yttrandefrihet
            får inte utsättas för bestraffning, det är ju alldeles klart och
            tydligt. Direkt eller indirekt får man ju ändå de här problemen.
            Jag hoppas att ministern uppmärksammar det här i fortsättningen
            och att vi tillsammans kan hjälpas åt med att hålla fanan högt
            i det här fallet när det gäller yttrandefrihet och offentlighetsprincip.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1996/97:366 om avstängning från a-kassa
            vid egen uppsägning
          </note>
          <note>
            Anf. 37 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Barbro Johansson har frågat om jag avser att ompröva
            grunden för att förlänga avstängningstiden för dem som sagt upp
            sig från sitt arbete.
          </note>
          <note>
            Inom arbetslöshetsförsäkringen har alltid gällt att den som säger
            upp sig själv blir avstängd från rätten till arbetslöshetsersättning
            en viss tid om man inte har något giltigt skäl att säga upp sig.
            Det gäller såväl den som har en fast anställning som den som har
            ett vikariat eller en annan tillfällig anställning.
          </note>
          <note>
            Det kan finnas situationer där man av olika skäl inte kan vara
            kvar på arbetet. Därför blir man inte heller avstängd om man haft
            en giltig anledning att säga upp sig.
          </note>
          <note>
            Från den 1 januari 1996 förlängdes avstängningstiden för den
            som säger upp sig från sitt arbete från 20
          </note>
          <note>
            till 45 dagar. Regeringen ansåg då, och anser fortfarande, att
            en väl fungerande arbetsmarknad kräver att alla aktörer tar sitt
            ansvar. Det gäller även den enskilde. Den som frivilligt avstår
            från möjligheterna till arbete bör inte omedelbart kunna få arbetslöshetsersättning
            som ett alternativ till arbetsinkomst.
          </note>
          <note>
            De avstängningstider som förut gällde har sitt ursprung i en
            helt annan arbetsmarknadssituation och ett helt annat statsfinansiellt
            läge. De resurser som finns för att komma till rätta med arbetslösheten
            måste i första hand utnyttjas till att hjälpa alla arbetslösa
            som ofrivilligt fått lämna sina arbeten eller som inte ges en
            chans att komma in på arbetsmarknaden.
          </note>
          <note>
            Barbro Johansson menar att den förlängda avstängningstiden motverkar
            sitt syfte genom att skapa en inlåsning på arbetsmarknaden som
            vare sig gagnar den som vill ta sig från ett arbete eller den
            arbetslöse som skulle kunna komma i hans eller hennes ställe.
          </note>
          <note>
            Hon menar att som arbetsmarknaden ser ut så är det mycket svårt
            att gå direkt från en tjänst till en annan om man inte hör till
            en exklusivt utbildad grupp.
          </note>
          <note>
            Barbro Johansson har rätt så till vida att det genom det kärva
            ekonomiska läget blivit allt svårare att finna nytt arbete. Det
            är få arbeten som blir lediga, och det är många arbetssökande
            på varje ledigt arbete.
          </note>
          <note>
            I och med att det är svårt att finna ett arbete finns det än
            större anledning att vänta med att säga upp sig till dess man
            hittat något nytt.
          </note>
          <note>
            Jag kan inte hålla med om att det enbart skulle vara exklusivt
            utbildade som skulle kunna gå direkt från en anställning till
            en annan. Den övervägande delen av de lediga arbetena går till
            personer som redan har ett arbete. Det är sällan någon merit att
            vara arbetslös.
          </note>
          <note>
            Sammanfattningsvis menar jag att det finns anledning att ha avstängningsregler
            som medför att man i stor utsträckning behåller sitt arbete tills
            dess man hittat något nytt. Den som har giltig anledning att lämna
            arbetet får ingen avstängningstid alls.
          </note>
          <note type="speaker">
            Anf. 38 BARBRO JOHANSSON (mp):
          </note>
          <note>
            Fru talman! Jag får först tacka arbetsmarknadsminister Margareta
            Winberg för svaret. Jag fick väl ett visst erkännande där.
          </note>
          <note>
            Vad jag lyfter fram i min interpellation är de inlåsningseffekter
            som har blivit ett resultat av den långa avstängningen från a-kassan
            för dem som själva säger upp sig. Det handlar alltså om avstängning.
            Jag skrev "karens" i min interpellation, men det var naturligtvis
            fel. Det var ett misstag.
          </note>
          <note>
            Vi ifrågasätter om beslutsunderlaget för att utöka avstängningstiden
            var tillräckligt bra. Bl.a. Arbetslöshetskassornas samorganisation
            uppskattade att 10-
          </note>
          <note>
            15 % av dem som ansöker om ersättning från a-kassa är arbetslösa
            efter att ha sagt upp sig själva. Så många är det alltså som upp
            till 15 %.
          </note>
          <note>
            Det saknas alltså kunskap om hur många av dessa som skaffar nytt
            jobb under själva avstängningstiden, och inte heller vet man hur
            lång ersättningsperiod denna grupp har innan de får något nytt
            jobb. Än mindre vet man hur många som eventuellt hamnar i långvarig
            arbetslöshet. Vi i Miljöpartiet tycker att det borde ha funnits
            en samlad bild av det här innan man tog beslutet att utöka avstängningstiden.
            Nu fick vi ju faktiskt en sänkning. Förslaget var ju från början
            60
          </note>
          <note>
            dagar, men det var faktiskt Miljöpartiet som påpekade det här
            så att vi fick en sänkning till 45 dagar.
          </note>
          <note>
            I nuläget saknas fortfarande kunskap om den här problematiken
            och om den förlängda avstängningsperiodens inlåsningseffekter.
            Detta är också enligt arbetslöshetskassornas samarbetsorganisation
            en brist.
          </note>
          <note>
            Miljöpartiet efterlyser en utredning om det här, så att man kan
            kartlägga effekterna.
          </note>
          <note>
            De som ansöker om a-kasseersättning efter egen uppsägning har
            minskat i antal, det kan vi se. Det tolkar man som att de som
            har haft de ekonomiska möjligheterna, eller som har vågat fatta
            besluten, antingen har gjort det så att de sade upp sig snabbt
            innan beslutet om förlängd avstängningsperiod fattades, eller
            så har de ändå vågat fatta beslutet, och då har de också gjort
            detta. Kvar finns de som av olika anledningar inte vågar säga
            upp sig, och de mår väldigt dåligt. Man har tittat på det här
            på Arbetslivsinstitutet. Professor Gunnar Aronsson säger att den
            här gruppen, de som inte vågar säga upp sig, mår väldigt dåligt.
            Det är, har man sett, 28 % av de fast anställda som inte anser
            att de jobbar i sitt önskade yrke. Enligt
          </note>
          <note>
            Aronssons forskning ger dessa människor uttryck för psykosomatisk
            problematik i form av ont i huvudet, trötthet och nedstämdhet.
          </note>
          <note>
            Om man ser detta i relation till regeringens arbetslinje, kan
            man se att de här reglerna skulle stimulera till arbete. Men den
            förlängda avstängningsperioden blir då kontraproduktiv, kan man
            säga. De som har arbeten de vill ta sig ifrån jobbar allt sämre,
            och de arbetslösa som skulle kunna träda in mår dåligt av fortsatt
            arbetslöshet.
          </note>
          <note>
            De hårda avstängnigsreglerna i dag är förkastliga, tycker jag.
            Bl.a. kan man se att det här naturligtvis leder till produktivitetsförluster
            i ekonomin eftersom så många som 28 % är felplacerade. Jag säger
            också i interpellationen att de med marknadsattraktiv utbildning
            har möjlighet att byta, och de har så klart bäst förutsättningar
            att kunna gå direkt till ny anställning.
          </note>
          <note>
            Men nu är det bl.a. så att 25 % av denna grupp inte vågar göra
            detta på grund av rädsla för den här principen om sist in först
            ut. Men det här behöver inte, tycker jag, motsäga tesen om inlåsningen
            som jag har nämnt förut. Det är snarare en annan aspekt på frågan.
          </note>
          <note>
            Det bekräftar att inlåsningseffekterna måste analyseras i ett
            närmare, brett perspektiv. Det tycker jag borde utredas. Det är
            en sak jag vill ta upp. Jag återkommer till en annan frågeställning.
          </note>
          <note>
            Anf. 39 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Jag måste säga att jag har litet svårt att uppfatta
            själva poängen i Barbro Johanssons inlägg. Jag uppfattar det så
            att det skulle vara liktydigt med att vara inlåst att ha ett arbete.
            Så kan man naturligtvis se det, men det är ju inte min utgångspunkt
            när det gäller att ha ett arbete. Det är tvärtom så att man då
            har sin frihet, friheten att kunna försörja sig själv.
          </note>
          <note>
            Arbetets sociala värde skall vi inte heller underskatta.
          </note>
          <note>
            Särskilt i dessa tider tror jag kanske att färre känner det som
            en inlåsning. Väldigt många är nog glada över att de har ett jobb
            över huvud taget. Sedan hör det till bilden att oerhört många
            människor i Sverige faktiskt också i dag byter arbete. Den bilden
            får man inte riktigt när man hör Barbro Johanssons inlägg. Det
            handlar inte bara om välutbildade och de som kan känna den typen
            av trygghet. Också många andra byter jobb.
          </note>
          <note>
            Jag har några siffror på det här med avstängningen. Under första
            halvåret 1996 prövade man 9534
          </note>
          <note>
            avstängningsärenden. Knappt 80 % blev avstängda.
          </note>
          <note>
            Det betyder att ungefär 20 % inte blev det. Det får man tolka
            som att den gruppen hade något av de skäl som Barbro Johansson
            talar om. Under andra halvåret
          </note>
          <note>
            1996 prövades 10 135 ärenden. Återigen blev knappt
          </note>
          <note>
            80 % avstängda. Ungefär 20 % hade alltså skäl som gjorde att
            man bedömde att de inte skulle stängas av.
          </note>
          <note>
            Man kan ju undra varför vi förlängde det här. Det finns ju olika
            skäl, men ett motiv var att man genom den här längre avstängningsperioden
            ändå skall försöka att finna en lösning på de problem som har
            uppstått på arbetsplatsen. Det är ju arbetsgivaren och den enskilde
            som, tillsammans med den fackliga organisationen, skall försöka
            komma till rätta med orsakerna till att en person vill lämna sin
            arbetsplats, och därmed förhindra att arbetslöshet uppstår för
            den enskilde.
          </note>
          <note>
            Jag vill också säga att man har prövat, och regeringen har föreslagit
            i proposition 1995/96:25, att den som lämnar sin anställning på
            grund av att han eller hon har utsatts för kränkande särbehandling,
            t.ex.
          </note>
          <note>
            trakasserier eller mobbning, sk all anses ha giltig anledning
            att lämna sitt arbete. Detta har alltså visst diskuterats, och
            det har också i de beslut som fattats här i riksdagen tagits hänsyn
            till det som Barbro Johansson tar upp.
          </note>
          <note type="speaker">
            Anf. 40 BARBRO JOHANSSON (mp):
          </note>
          <note>
            Fru talman! Det jag tog upp i fråga om den här inlåsningseffekten
            var naturligtvis bl.a. de människor som mår dåligt och som inte
            vågar säga upp sig.
          </note>
          <note>
            Jag vill säga något när det gäller att man har höjt den här avstängningstiden
            från 20 till 45 dagar. 1983
          </note>
          <note>
            sänkte den tillträdande socialdemokratiska regeringen själv den
            avstängningstid som den borgerliga regeringen hade höjt sommaren
            innan. Man sänkte från 30
          </note>
          <note>
            dagar ned till 20. Det var lågkonjunktur också då.
          </note>
          <note>
            Förhållandena var lika, men nu har man gjort tvärtom.
          </note>
          <note>
            Jag vill exemplifiera det här. Bl.a. vill jag fråga arbetsmarknadsministern
            hur hon definierar giltig avstängningstid. Jag vill ta några exempel.
            Ett exempel är en behandlingsassistent som jobbade i fyra år på
            ett behandlingshem för störda flickor. Hon blev totalt utbränd.
            Det var en psykosocialt mycket dålig arbetsmiljö. Hon var utsatt
            för knivhot, och även hennes egna barn blev mordhotade. Det fanns
            läkarintyg på denna utbrändhet, men det räknades inte, utan det
            skulle ske en avstängning på 45 dagar. Till detta kan man lägga
            de fem karensdagarna. Det var alltså ingen giltig anledning.
          </note>
          <note>
            Jag har mängder av sådana exempel. Bl.a. gäller det någon som
            fick panik när det var rast. Det här utvecklades så småningom.
            Vid större samlingar på arbetet mådde personen psykiskt mycket
            dåligt. Det blev värre och värre. Den här personen begärde frivillig
            varsling, fick ja från arbetsgivare och fack, men fick vänta i
            två år. Situationen blev fullständigt ohållbar. Till slut sade
            personen upp sig själv på grund av det här, och blev avstängd
            i 45 dagar.
          </note>
          <note>
            Mobbning är väldigt vanligt. Jag vet att utskottet har skrivit,
            och de står även i propositionen, att man skall ta hänsyn till
            det här, men det är tyvärr inte så.
          </note>
          <note>
            Grunden till att man inte tar hänsyn till mobbningen på arbetsplatserna
            är ju de här hårda reglerna. Det kan också vara så att AMS har
            gått in och tittat på fall som gällt avstängning. Har a-kassorna
            då inte stängt av, så har man fått betala tillbaka statsbidraget.
            På grund av de här hårda reglerna har det utvecklats en praxis
            att man hellre stänger av. Nu är detta mildrat i propositionen.
            Det är naturligtvis bra, men vilka kriterier kommer man att ha
            för det här i fortsättningen? Jag undrar alltså vilka kriterier
            arbetsmarknadsministern tycker är en giltig anledning för att
            inte stängas av.
          </note>
          <note>
            Anf. 41 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Herr talman! Som Barbro Johansson förstår är det fullständigt
            omöjligt för mig att ge mig in i enskilda ärenden och göra en
            bedömning där. Det skulle vara helt otillständigt. Vi drar upp
            de stora riktlinjerna och de politiska linjer som vi tycker skall
            gälla. Sedan får vi överlåta till a-kassan och domstolarna samt
            i förekommande fall när det gäller tillsynen till AMS att döma
            i och hantera frågorna. Då skapas en praxis. Om vi bedömer att
            den praxisen under en litet längre period blir fel eller om vi
            uppfattar att den inte stämmer överens med de politiska tankar
            vi hade är det dags att göra om det hela. Det var också detta
            som skedde då man mildrade detta enligt proposition
          </note>
          <note>
            1995/96:25 och sade att trakasserier eller mobbning kan vara
            en giltig anledning att lämna sitt arbete, under förutsättning
            att man har läkarintyg och att konstruktiva försök har gjorts
            för att komma till rätta med problemen.
          </note>
          <note type="speaker">
            Anf. 42 BARBRO JOHANSSON (mp):
          </note>
          <note>
            Herr talman! Det var bara en liten promille av fallen jag nämnde
            här. Att man har läkarintyg hjälper tyvärr inte. Jag tog upp detta
            med arbetsmarknadsministern under en frågestund. Läkarintygen
            gäller inte, och det är det som är det värsta i det här fallet.
            Som det är i dag får man 45 dagars avstängningstid plus fem sex
            dagar i karenstid. Det innebär rätt mycket i pengar räknat. Det
            är liksom i grova bedrägeribrott, att en domstol inte utdömer
            så kraftiga bötesstraff som skulle vara motiverat med tanke på
            att den här människan mår fruktansvärt dåligt.
          </note>
          <note>
            Jag har velat ta upp avstängningsreglerna för att göra arbetsmarknadsministern
            uppmärksam på att många människor drabbas orimligt hårt. Den yttersta
            konsekvensen är ibland självmord - jag har talat med arbetsmarknadsministern
            förut om det - eller att man slutar sitt arbete av psykiska och
            sociala orsaker. Jag hoppas att vi skall komma fram till någonting
            bra.
          </note>
          <note>
            Tack.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1996/97:301 om Oskarshamn
          </note>
          <note type="speaker">
            Anf. 43 Miljöminister ANNA LINDH (s):
          </note>
          <note>
            Herr talman! Eva Goës har frågat mig om regeringen avser att
            vidta åtgärder med anledning av den händelse som inträffade i
            kärnkraftverket Oskarshamn
          </note>
          <note>
            2 den 11 november 1996 då reaktorn startades trots att härdnödkylningssystemet
            inte var funktionsklart.
          </note>
          <note>
            Eva Goës har också frågat mig om regeringen med anledning av
            händelsen och Statens kärnkraftsinspektionens, SKI:s, agerande
            efter händelsen avser att arbeta för att förändra delegationsordningen
            gällande ansvaret för svensk kärnsäkerhet samt om regeringen avser
            verka för att få till stånd en tydligare lagstiftning vad gäller
            de säkerhetstekniska föreskrifterna för kärnkraftsindustrin.
          </note>
          <note>
            Inledningsvis vill jag referera till det svar jag gav
          </note>
          <note>
            Eva Goës den 10 februari på en fråga i samma ärende.
          </note>
          <note>
            Jag sade då att SKI enligt min mening agerat korrekt i anslutning
            till den aktuella händelsen. SKI har sedan dess arbetat vidare.
            SKI:s granskning har inte visat på sådana brister att krav på
            omedelbara åtgärder är befogade. SKI har dock begärt in vissa
            kompletteringar innan slutlig ställning tas till krav på eventuella
            ytterligare åtgärder.
          </note>
          <note>
            Eva Goës tar också upp frågan om SKI skulle ha anmält den inträffade
            händelsen till åtal. SKI har prövat frågan men avstått från åtalsanmälan.
            SKI har i och för sig funnit att ett brott begåtts enligt lagen
          </note>
          <note>
            (1984:3) om kärnteknisk verksamhet
          </note>
          <note>
            (kärntekniklagen) men också funnit att en åtalsanmälan skulle
            kunna få allvarliga konsekvenser för erfarenhetsutbytet kring
            inträffade händelser. SKI gjorde samma bedömning vid en liknande
            händelse vid Oskarshamn 3 år 1988.
          </note>
          <note>
            År 1988 när händelsen vid Oskarshamn 3 inträffade var det endast
            SKI som kunde anmäla brott mot kärntekniklagen till åtal. År 1993
            ändrades kärntekniklagen så att åklagaren i dag har möjlighet
            att väcka åtal utan föregående anmälan från SKI (se prop.
          </note>
          <note>
            1992/93:98).
          </note>
          <note>
            SKI har informerat regionåklagaren i Kalmar om sitt beslut att
            avstå åtalsanmälan och också delgivit denne SKI:s utredningsrapport
            om själva händelsen.
          </note>
          <note>
            Åklagaren har nu att pröva frågan utifrån allmän rättstillämpning.
          </note>
          <note>
            När det gäller delegationsordningen av ansvaret för kärnsäkerheten
            sade jag redan den 10 februari att det är av största vikt att
            rollfördelningen mellan regeringen och SKI är helt klar så till
            vida att det är tillsynsmyndigheten och inte regeringen som svarar
            för tillsynen av säkerheten. Jag vill i sammanhanget poängtera
            att det också måste vara helt klart att det är tillståndsinnehavarna
            som har det yttersta och odelade ansvaret för säkerheten.
          </note>
          <note>
            Den rollfördelning som finns i Sverige baseras på de internationella
            normer som fastställts i konventionen om kärnsäkerhet som trädde
            i kraft den 26 oktober 1996. Enligt konventionen skall tillsynsorganet
            vara effektivt åtskilt från funktioner som har att göra med främjandet
            eller utnyttjandet av kärnenergi.
          </note>
          <note>
            Orsaken till att dessa krav ställs i konventionen är att beslut
            avseende driften av kärntekniska anläggningar skall baseras på
            rent tekniskt säkerhetsmässiga grunder och inte på ekonomiska
            eller politiska bedömningar eller på allmänt tyckande. Det vore
            därför olämpligt att lägga det direkta ansvaret för säkerhetsfrågor
            på regeringen eftersom regeringen också har ansvar för utnyttjandet
            av kärnenergin i Sverige. En regering skulle kunna riskera att
            hamna i en situation där kärnsäkerheten får ge vika för andra
            faktorer.
          </note>
          <note>
            Jag ser därför ingen anledning till att ändra den rådande delegationsordningen
            som är helt i enlighet med kraven i konventionen om kärnsäkerhet.
          </note>
          <note>
            När det gäller tydligheten i lagstiftningen vad gäller säkerhetsföreskrifterna
            på det kärntekniska området vill jag framhålla att lagstiftningen
            ändrades
          </note>
          <note>
            1993 på så sätt att SKI numera kan ge ut generella föreskrifter
            i författningssamling. SKI arbetar för närvarande med att ta fram
            sådana föreskrifter.
          </note>
          <note>
            Jag ser därför ingen anledning att göra ytterligare ändringar
            i lagstiftningen eftersom denna i dag ger
          </note>
          <note>
            SKI de befogenheter som behövs för att fastställa generella föreskrifter.
          </note>
          <note type="speaker">
            Anf. 44 EVA GOËS (mp):
          </note>
          <note>
            Herr talman! Jag tackar för svaret. Man kan också säga som så
            att det kunde ha varit för sent. Man försöker hela tiden efteråt
            påverka en händelse som kunde ha slutat med en katastrof. Kärnkraftens
            säkerhetstekniska dilemma är att verksamheten måste fungera i
            strid med den tes om komplicerade tekniska system som brukar kallas
            Mc Murphys lag: Om något kan gå fel kommer det förr eller senare
            att göra det.
          </note>
          <note>
            För kärnkraften gäller det att allt måste fungera i det närmaste
            perfekt överallt och ständigt. Det finns inte någon vetenskaplig-teknisk
            säkerhet, däremot finns det värderingar. När man delegerar till
            en myndighet kan man försöka att bygga in vad det är man vill
            ha med i de tydliga lagreglerna och hur myndigheten skall agera.
            Jag tycker att det närmast är horribelt att man t.ex. från SKI
            inte har anmält det inträffade till åtal.
          </note>
          <note>
            Herr talman! I november 1996 hade reaktorn i Oskarshamn varit
            avstängd för översyn, och man skulle starta den efter uppehållet.
            I programmet för igångsättande finns det många steg som är förberedande.
            Bl.a.
          </note>
          <note>
            är det avgörande att det inte får inträffa sådant fel att människor
            kommer i närheten av någonting som är farligt. Här var det ett
            nödkylningssystem som innebar en potentiell risk för dem som är
            i närheten. Då bestämde man sig att inte sätta i gång det medan
            man arbetade med att byta ett kablage innan arbetet var helt avslutat.
            Därför valde man i samråd med kontrollrumsteknikerna att inte
            sätta i gång nedkylningssystemet vid det tillfället. Man var övertygad
            om att det skulle ske senare. Chefsingenjörerna och kontrollrumsteknikerna
            hade tydligen inte tillräckliga kunskaper om hur tågordningen
            var. De ansåg sig så övertygade att de inte fann anledning att
            kontrollera att man hade satt på systemet. I och med detta och
            i och med avsaknad av lämpliga rutiner för att hantera avvikelser
            från det fastlagda mönstret kördes reaktorn i gång utan att sprinklersystemet
            sattes i gång över huvud taget. Först en vecka senare, vid en
            rutinkontroll, uppmärksammade man det. I Sverige var det ett rörbrott
            ifrån en mycket allvarlig olycka.
          </note>
          <note>
            Det har visat sig att indikeringen för att nödkylningssystemet
            inte är i gång just är en indikering, alltså en visare, på en
            tavla och inte ett larm, vilket det ur säkerhetssynpunkt borde
            vara. Konstruktörerna vid företaget som har köpt detta system
            har tydligen agerat med ett undermåligt säkerhetstänkande. Beräkningar,
            utländska haverier och tillbud i svenska reaktorer visar samfällt
            att den säkerhetsnivå som samhället säger sig syfta till inte
            är uppnådd.
          </note>
          <note>
            Varken regeringen eller SKI verkar har dragit några slutsatser
            av det. Insikt om vilka enorma osäkerheter som försök att bestämma
            reaktorernas driftsäkerhet har saknas i stort sett längs hela
            beslutslinjen. De som vet har i varje fall inte kunnat hantera
            konsekvenserna på ett rimligt sätt. Man ser snarare detta som
            en grund att acceptera att det finns oväntade brister i säkerhetssystemen
            än en anledning att ifrågasätta det.
          </note>
          <note>
            Därför menar jag att det är helt horribelt att man inte åtalar
            OKG utan säger att man måste ha en öppen relation till OKG. Det
            är som om man skulle säga att en rattonykter eller narkoman får
            köra bilen vidare därför att man vill ha en nära relation till
            honom eller henne och åstadkomma ett erfarenhetsutbyte. OKG
          </note>
          <note>
            får fortsätta att köra reaktorerna utan att anmälas till åtal.
            Och här handlar det om miljontals människors liv
          </note>
          <note>
            - det kunde ha slutat i en härdsmälta, om det inte hade varit
            vid en start, när processen inte hade kommit i gång.
          </note>
          <note type="speaker">
            Anf. 45 Miljöminister ANNA LINDH (s):
          </note>
          <note>
            Herr talman! Till att börja med kan man naturligtvis konstatera
            att säkerhetssystemen skall vara bra.
          </note>
          <note>
            De skall vara så bra som någonsin är möjligt. Däremot kan inte
            jag som statsråd ta ställning till vilka tekniska system man bör
            ha. Jag tror inte heller att vi bör lägga oss i den typen av frågor.
            Den ena kan tycka att det är bra med t.ex. larmsignaler, den andra
            kan hävda att för mycket enskilda, specifika detaljer i säkerhetssystemet
            gör att man förlorar kontrollen över helheten och att säkerhetssystemet
            därmed urholkas.
          </note>
          <note>
            Därför vill jag inte ta ställning till vilka tekniska system
            man använder.
          </note>
          <note>
            Jag vill inte heller ta ställning till frågan om åtalsanmälan.
            Det var i det här fallet myndigheten som hade att avgöra den.
            Men det är viktigt att stryka under att lagen ändrades 1993 och
            att det numera inte enbart är SKI som kan lämna in en åtalsanmälan.
            Det är en viktig skillnad i förhållande till de andra exempel
            som Eva Goës tog upp.
          </note>
          <note>
            När det gäller t.ex. rattonykterhet är det åklagaren som har
            att anmäla. Gör inte åklagaren det blir det inget åtal. I det
            här fallet kan SKI lämna in en åtalsanmälan. Men om man väljer
            att säga att det för säkerhetens skull är bättre att inte lämna
            in en åtalsanmälan och behålla en öppenhet och dialog, kan åklagaren
            ändå välja att åtala utifrån lagstiftning och rättstillämpning.
            Det vet vi ännu inte om åklagaren kommer att göra - det är åklagarens
            sak att bedöma.
          </note>
          <note>
            Men här finns det alltså två instanser som kan ingripa
          </note>
          <note>
            - både SKI och åklagaren.
          </note>
          <note>
            Jag vill också något beröra vem som bör lägga sig i tillsynen.
            Som jag sade i mitt svar tror jag att det är väldigt viktigt att
            regeringen inte - direkt eller indirekt - försöker ta över tillsynen
            av kärntekniska anläggningar eller lägga sig i detaljerna när
            det gäller tillsynen. Det är nämligen mycket viktigt att det är
            oberoende myndigheter som sköter den.
          </note>
          <note>
            Detta är också ett synsätt som vi nu försöker att introducera
            i Östeuropa, där man har väldigt bristande säkerhet. Då är det
            viktigt att vi inte själva går ifrån de säkerhetssystem som vi
            nu försöker introducera i
          </note>
          <note>
            Östeuropa. Där kan man ju se väldigt olyckliga effekter just
            av att regeringarna där hade ett mycket större ansvar för de kärntekniska
            anläggningarna. De lät dem då drivas vidare, trots att det fanns
            stora säkerhetspolitiska brister. Därför tycker vi att det är
            viktigt att markera att vi har ett system - och att de bör införa
            ett sådant system - där vi har oberoende myndigheter som ställer
            stränga krav på säkerheten.
          </note>
          <note>
            Herr talman! Jag tycker att den här incidenten är en påminnelse
            om att kärnkraften inte är något långsiktigt hållbart energisystem.
            Även om denna händelse enbart klassas som en tvåa på INES-skalan
            visar detta återigen att kärnkraften inte är ett hållbart energisystem.
            Det är ytterligare en påminnelse om att systemet därför bör avvecklas.
          </note>
          <note type="speaker">
            Anf. 46 FÖRSTE VICE TALMANNEN:
          </note>
          <note>
            Innan vi går vidare vill jag erinra om att kammaren inte får
            överlägga om lämpligheten eller rättsenligheten av myndighets
            avgörande i enskilt fall.
          </note>
          <note type="speaker">
            Anf. 47 EVA GOËS (mp):
          </note>
          <note>
            Herr talman! Det är allvarligt att det är så timida signaler
            som sänds ut i detta sammanhang. Regeringen har ändå ett ansvar
            för vilka som sitter i SKI:s styrelse. Det är väl ändå regeringen
            som utser dem som sitter där?
          </note>
          <note>
            Man borde också titta på vilka bestämmelser som finns när det
            gäller risknivån. Har regeringen - och riksdagen naturligtvis
            - sett över vad det finns för risknivå? Det är en värderingsfråga.
            Som jag sade förut handlar det om politik - det är värderingar
            som ligger i botten. Vetenskapligt-tekniskt kan alla system fallera.
            Till syvende och sist är det den mänskliga faktorn som avgör.
            Det finns missar i systemen, men det får inte vara så allvarligt
            att systemen inte reagerar, vilket har hänt i det här fallet.
            Här finns det inte inbyggt att man aktiverar ett system när en
            olycka håller på att ske.
          </note>
          <note>
            Den 24 juli 1987 inträffade också en händelse som man inte anmälde
            till åtal. Så här motiverades det när det hade JO-anmälts:
          </note>
          <note>
            "Vad så gäller SKI:s bedömning av åtalsanmälningsfrågan i det
            konkreta fallet, har jag viss förståelse för att klaganden (liksom
            reservanten i SKI:s styrelse) funnit det egendomligt och mindre
            logiskt, att
          </note>
          <note>
            SKI efter att ha fastställt, att händelserna vid Oskarshamnsverket
            pekade på allvarliga brister i säkerhetsrutiner och säkerhetsmedvetande
            - och att försvårande omständigheter enligt SKI:s egna riktlinjer
            alltså förelåg - ändå kommit till slutsatsen att anmälan till
            åtal ej borde göras. Därvid måste emellertid beaktas att SKI:s
            principresonemang kring frågan om
          </note>
          <note>
            'försvårande omständigheter' inte innefattade det ställningstagandet,
            att åtalsanmälan automatiskt skulle göras, då sådan omständighet
            kunnat konstateras.
          </note>
          <note>
            Förekomsten av 'försvårande omständighet' skulle enligt SKI 'vägas
            in' i bedömningen men inte vara ensamt avgörande. Här tillkom
            nu att en åtalsanmälan inte ansågs befogad för att främja säkerheten.
            - - -
          </note>
          <note>
            En helt annan sak är, att man kan ha olika åsikt om riktigheten
            av SKI:s värdering härvidlag, men då är man inne på bedömningar,
            som åtminstone delvis förutsätter särskild sakkunskap på det kärntekniska
            området och som det i vart fall inte tillkommer JO att göra."
          </note>
          <note>
            Det handlar alltså om värderingar. Det är SKI som värderar de
            lagar - kärntekniklagen, strålskyddslagen, osv. - som vi har utformat
            här. Då måste man fråga sig: Vilka värderingar företräder i så
            fall SKI, eftersom SKI inte har åtgärdat? Det har ju hänt många
            gånger. Även i Barsebäck 2 har det inträffat tillbud, när isoleringsmaterial
            lade sig i botten och täppte igen silarna till nödkylsystemet
            så att kallvattnet inte kunde komma in. Då hade det också kunnat
            inträffa en härdsmälta - det blev hetare och hetare. Det hände
            vidare alltså i Oskarshamn den 24 juli, och nu hände det igen.
            Hur många gånger skall det få hända innan man reagerar?
          </note>
          <note>
            Vad innebär de föreskrifter som Anna Lindh hänvisar till? Är
            det någonting som vi skall anta i riksdagen efter det att SKI
            har gjort dem? Eller är det bara
          </note>
          <note>
            SKI som antar dem? Handlar de mest om rutiner, eller har de någonting
            att göra med själva lagen? Skall de arbetas in i kärntekniklagen?
          </note>
          <note>
            Jag anser att det inte kan få fortsätta på det här viset. Jag
            ser det så att det är väldigt slapphänt. Jag vet också att nio
            organisationer har anmält den här händelsen och SKI till JO. Jag
            tycker att det är sorgligt att det måste gå så långt. Det som
            hände 1987 och som anmäldes 1988 upprepas alltså.
          </note>
          <note type="speaker">
            Anf. 48 Miljöminister ANNA LINDH (s):
          </note>
          <note>
            Herr talman! Som jag har understrukit, både i svaret och i repliken,
            och som herr talmannen ytterligare poängterade, är det i detta
            fall myndigheterna som måste göra avvägningarna i de enskilda
            fallen, både när det gäller de tekniska förutsättningarna och
            när det gäller t.ex. åtalsanmälan.
          </note>
          <note>
            Jag tror också att det råder ett missförstånd här.
          </note>
          <note>
            Eva Goës vill öka säkerheten genom ett större politiskt engagemang
            i säkerhetsfrågorna. Jag tror att det skulle få rakt motsatt effekt.
            Ett ökat politiskt inflytande, ett ökat politiskt engagemang i
            den sortens detaljfrågor innebär att man tar ifrån kontrollmyndigheterna,
            experterna, tillsynsorganen den oerhört viktiga roll som de har,
            att oberoende kontrollera och utöva tillsyn över verksamheterna.
            Jag tror alltså att det skulle få rakt motsatt effekt - säkerhetsarbetet
            skulle bli lidande av att vi hade en ökad politisk tillsyn och
            ett ökat politiskt inflytande över säkerheten.
          </note>
          <note>
            Jag menar fortfarande att det är SKI som dels måste avgöra ifall
            man uppfyller de tekniska förutsättningarna, dels skall fatta
            beslut om åtalsanmälan i de enskilda fallen. Det finns möjligheter
            att göra avvägningar i alla de här fallen, och det är SKI som
            måste göra avvägningarna.
          </note>
          <note>
            Vad vi däremot har sagt från regeringens sida om de generella
            föreskrifter som Eva Goës hänvisar till -
          </note>
          <note>
            och det står också i mitt svar - är att vi tycker att det vore
            en fördel om SKI kunde arbeta mer med generella föreskrifter.
            Vi tror att det är ett sätt att stärka säkerheten. Där är vi överens
            med SKI. Vi räknar också med att efter energiöverenskommelsen
            och i samband med budgetpropositionen ge en möjlighet till förstärkning
            av SKI:s resurser som möjliggör för SKI att ytterligare prioritera
            arbetet med föreskrifter. Även föreskrifterna är dock någonting
            som skall beslutas av
          </note>
          <note>
            SKI och inte av riksdagen.
          </note>
          <note>
            Jag tror, herr talman, att detta är det absolut bästa sättet
            för oss att arbeta med säkerhetsfrågorna.
          </note>
          <note type="speaker">
            Anf. 49 EVA GOËS (mp):
          </note>
          <note>
            Herr talman! Då måste jag ställa frågan: Anser
          </note>
          <note>
            Anna Lindh att kärntekniklagen och strålskyddslagen räcker för
            att kunna driva kärnkraften vidare eller avveckla den? Om den
            är bra som den är i dag är det här ändå ett konstaterat brott
            mot kärntekniklagen, och då handlar det om hur man tolkar den.
            Det är det som är det viktiga: Hur tolkar man den?
          </note>
          <note>
            Behövs det då en tydligare lagstiftning, eller måste man ändra
            någonting för att den skall tolkas på ett annat sätt? Om det här
            hade varit i USA hade det blivit åtal. Där åtalar man ofta för
            att komma till rätta med sådana här säkerhetsbrister. Jag anser
            att det här var en mycket allvarlig olycka - det var faktiskt
            en
          </note>
          <note>
            2:a på INES-skalan, vilket det också har varit vid flera tillfällen
            i Sverige tidigare - och då måste man också agera och försöka
            ändra någonting.
          </note>
          <note>
            Sedan undrar jag hur det är med kommunikationen mellan SKI och
            regeringen. Kanske skulle man också fråga: Hur ofta växlar man
            personer i SKI, och hur utser man dem? Jag ifrågasätter inte att
            de har kompetens - jag tycker att det är väldigt bra om de kommer
            från olika delar av samhället osv. - men jag menar att det måste
            finnas någon otydlighet om det kan få gå så här långt.
          </note>
          <note>
            Jag tycker att kärntekniklagen är vag och tänjbar och att den
            inte är tillräckligt uttrycklig när det gäller värdering av faror
            och skador. Det tycker jag är allvarligt. Här har regering och
            riksdag ett ansvar. Jag ser det som vårt ansvar som riksdagsledamöter
            att se till att göra lagen tydligare och även att praxis blir
            annorlunda. Annars ger man med sig mer och mer.
          </note>
          <note>
            Till slut har man urholkat det hela, och det blir en upplösning
            av lagen och en upplösning när det gäller att följa dess innebörd.
          </note>
          <note type="speaker">
            Anf. 50 Miljöminister ANNA LINDH (s):
          </note>
          <note>
            Herr talman! I dagens läge anser jag att lagstiftningen är tillräcklig
            när det gäller säkerhetsfrågorna.
          </note>
          <note>
            Däremot kommer vi aldrig, med eller utan lagstiftning, att komma
            till rätta med alla kärnkraftens säkerhetsproblem. Därför menar
            jag att det här till syvende och sist handlar om att vi blir påminda
            om att kärnkraften inte är en hållbar energikälla och därför på
            sikt måste avvecklas.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1996/97:307 om utsläppsvillkoren
            av försurande kväveoxider
          </note>
          <note type="speaker">
            Anf. 51 Miljöminister ANNA LINDH (s):
          </note>
          <note>
            Herr talman! Kia Andreasson har frågat mig om jag avser att skärpa
            och förtydliga bestämmelserna angående riktvärdesbegreppet, om
            jag avser att vidta åtgärder så att bevis på åtgärder krävs för
            det fall ett riktvärde givits, samt hur de båda raffinaderierna
            på
          </note>
          <note>
            Hisingen kan överskrida gällande riktvärden och därmed bryta
            mot miljöskyddslagen utan att myndighet ingripit.
          </note>
          <note>
            Frågan är ställd mot bakgrund av att raffinaderierna Shell och
            Preem-OK hos Koncessionsnämnden begärt tillstånd enligt miljöskyddslagen
            att öka sina utsläpp av kväveoxider samt att Preem-OK har begärt
            att utsläppsvärdet uttrycks som ett riktvärde. I sin interpellation
            nämner Kia Andreasson bl.a. att västra
          </note>
          <note>
            Sverige lider svårt av försurningen.
          </note>
          <note>
            Jag vill inledningsvis anföra att jag delar uppfattningen att
            försurningen är ett allvarligt problem. Regeringen arbetar också
            med en rad olika åtgärder för att förbättra denna situation.
          </note>
          <note>
            Jag vill även förtydliga innebörden av begreppen gräns- och riktvärden
            vid beslut enligt miljöskyddslagen. Både gräns- och riktvärden
            anger en högsta utsläppsgräns. Däremot gäller olika regler för
            när straffbarhet inträffar. Om en verksamhetsutövare överskrider
            ett gränsvärde är detta åtalbart. Överskridande av ett riktvärde
            är däremot åtalbart först när verksamhetsutövaren underlåter att
            vidta sådana åtgärder som behövs för att värdet skall kunna hållas.
          </note>
          <note>
            Jag övergår nu till att svara på frågan om jag avser att skärpa
            och förtydliga bestämmelser angående riktvärdesbegreppet.
          </note>
          <note>
            Vid tillståndsgivning till miljöfarlig verksamhet formulerar
            tillståndsmyndigheten miljöskyddslagens krav som villkor för tillståndet.
            Tillståndsmyndigheten avgör från fall till fall hur villkoren
            lämpligen skall utformas, t.ex. om det är lämpligast att formulera
            ett villkor som ett gränsvärde eller ett riktvärde. Frågan om
            hur den exakta utformningen av villkor skall ske finns alltså
            inte reglerad i någon författning.
          </note>
          <note>
            Detta system med möjlighet för tillståndsmyndigheterna att utforma
            individuella villkor för tillstånd till miljöfarlig verksamhet
            har i stort sett fungerat bra, och regeringen avser att i huvudsak
            behålla dessa regler. Regeringen har emellertid i sitt förslag
            till miljöbalk, som för närvarande behandlas i Lagrådet, understrukit
            vikten av att villkoren formuleras på ett sådant sätt att tillsynsmyndigheten,
            och för övrigt även åklagare och domstol, kan avgöra om en överträdelse
            skett. Regeringen har också i lagrådsremissen föreslagit att generella
            föreskrifter och miljökvalitetsnormer skall kunna komplettera
            de individuella tillstånden.
          </note>
          <note>
            När det gäller frågan om bevis på åtgärder gäller redan i dag
            vid överskridande av riktvärde att verksamhetsutövaren måste redovisa
            för tillsynsmyndigheten att man har vidtagit sådana åtgärder att
            riktvärdet kan hållas. Om så inte sker skall tillsynsmyndigheten
            göra en åtalsanmälan. Stränga krav på att åtgärder vidtas i dessa
            fall finns således redan.
          </note>
          <note>
            När det gäller frågan om de påstådda överskridandena av villkor
            vid de båda raffinaderierna på Hisingen hänvisar jag till att
            det är tillsynsmyndighetens skyldighet att bevaka att meddelade
            villkor följs. Jag förutsätter att myndigheterna sköter sina uppgifter.
          </note>
          <note>
            Som minister kan jag inte ingripa i enskilda ärenden.
          </note>
          <note>
            De frågor som nu är aktuella vid Koncessionsnämnden angående
            de båda raffinaderierna kan komma att överklagas till regeringen.
            Även av den anledningen undviker jag därför att kommentera dessa
            ärenden.
          </note>
          <note type="speaker">
            Anf. 52 KIA ANDREASSON (mp):
          </note>
          <note>
            Herr talman! Jag tackar Anna Lindh för svaret.
          </note>
          <note>
            För att konkretisera och visa på verkligheten måste jag ta exempel,
            och de blir då enskilda fall. Det är ju det som är dilemmat här.
            Exemplen visar att dessa regler, som det så tydligt redogörs för
            här, inte fungerar på samma sätt när man kommer till verkligheten.
          </note>
          <note>
            När jag har tagit kontakt med Länsstyrelsen i Göteborg, som är
            tillsynsmyndighet, har jag fått sådana uppgifter att jag frågar
            mig om man inte borde ändra systemet. Det handlar alltså om ett
            uppenbart överskridande, och tillsynsmyndigheten säger själv att
            ett sådant har skett. Shell säger att man skall installera låg-NOx-brännare
            som skulle minska utsläppen med
          </note>
          <note>
            30-40 %, men i verkligheten blir det endast 10-20 %.
          </note>
          <note>
            Länsstyrelsen krävde katalysator, eftersom man hade insett att
            det är det enda som hjälper om utsläppsvillkoren skall kunna uppfyllas.
            Men Koncessionsnämnden krävde inte katalysator utan nöjde sig
            med bolagets försäkringar. I flera fall har det varit symtomatiskt
            att Koncessionsnämnden lyssnar mer på bolaget än på länsstyrelsen,
            och det är sådana här konfliktsituationer som jag ifrågasätter.
          </note>
          <note>
            Shell försäkrar att man skall vidta åtgärder men utnyttjar och
            tänjer samtidigt på bestämmelser och litar på att man skall få
            respit och ökade utsläppsgränser. Detta är även länsstyrelsens
            åsikt. Där känner man sig maktlös, för även om man ingriper vet
            man att bolaget kommer att få respiter och tillstånd.
          </note>
          <note>
            Gränsvärdena blir i stället rullande när de åtgärder som bolaget
            utlovar inte är tillräckliga.
          </note>
          <note>
            Sedan 1991 har det påtalats att det krävs stora insatser med
            installerande av katalysator om utsläppsgränserna skall kunna
            hållas. Nu agerar de båda företagen på samma sätt, med samma advokat.
            De har, skulle man drastiskt kunna säga, bildat kartell i utsläpp.
            Det den ena får skall den andra ha. De följer varandras framgångar
            och ser hur långt det kan gå att tänja på reglerna.
          </note>
          <note>
            Det är alltså inte så allvarligt om man överskrider ett riktvärde
            så länge man säger att man skall vidta åtgärder, även om man överskrider
            med stor marginal.
          </note>
          <note>
            Ett gränsvärde får däremot inte överskridas.
          </note>
          <note>
            I fallet med Preem-OK gällde gränsvärdet för tre år - reglerna
            är alltså tänjbara. Det gränsvärdet har redan överskridits, om
            man skall gå efter deras månadsrapporter. De har i nuläget inte
            en chans att klara gränsvärdet, om de inte stänger fabriken. Men
            det händer ingenting. Bolagen vänder sig till Koncessionsnämnden
            och begär mildring eller uppskov, för att få mer tid på sig. Länsstyrelsen
            kan då inte åtala dem.
          </note>
          <note>
            Egentligen är det ett klart brott mot miljölagarna.
          </note>
          <note>
            Men Koncessionsnämnden är bolagens vän och klarar dem ur knipan
            gång på gång. Så tolkar jag det.
          </note>
          <note>
            Många av de jurister som tidigare arbetade i Koncessionsnämnden
            har gått över till advokatbyråer som försvarar bolag i miljöärenden.
            Det är också viktigt att notera.
          </note>
          <note>
            Egentligen är det inte något att förhandla om, när reglerna ser
            ut som de gör. Jag vill fråga Anna Lindh vad hon tycker om den
            situation som blir följden i praktiken.
          </note>
          <note type="speaker">
            Anf. 53 Miljöminister ANNA LINDH (s):
          </note>
          <note>
            Herr talman! Jag kan inte kommentera det exempel som Kia Andreasson
            tar upp. Däremot kan jag säga generellt att det svenska systemet,
            med en koncessionsnämnd som en domstolsliknande myndighet, har
            medfört att vi kraftigt har minskat utsläppen i
          </note>
          <note>
            Sverige. Det har alltså haft mycket goda effekter.
          </note>
          <note>
            Möjligheten att fastställa riktvärden innebär inte att det räcker
            att företagen lovar att vidta åtgärder så småningom. Det innebär
            att åtgärder skall vidtas.
          </note>
          <note>
            Sedan är det myndigheternas sak att se till att det verkligen
            görs. I och med att man har kunnat fastställa riktvärden som skall
            uppnås har företagen haft något att arbeta mot. Därmed har företagen
            haft krav på sig att förbättra tekniken och släppa ut mindre.
            Det är den generella erfarenheten av de gångna åren.
          </note>
          <note>
            Jag vill inte kommentera om det har fungerat i alla enskilda
            fall, eller om det, naturligtvis, finns fall där det inte har
            fungerat. Generellt sett kan vi dock se att utsläppen från anläggningar
            av detta slag ligger lågt i
          </note>
          <note>
            Sverige. Man har varit framgångsrik med att minska utsläppen.
          </note>
          <note>
            Inför framtiden får vi se om man kan arbeta på nya sätt. I lagrådsremissen
            om den nya miljöbalken understryker vi att villkor skall formuleras
            så, att de blir lättare att följa upp för tillsynsmyndigheten
            och så, att det blir lättare för den rättsliga instansen att ta
            över, om överträdelse begås. Vi har också strukit under vikten
            av att man kan arbeta både med generella föreskrifter och t.ex.
            miljökvalitetsnormer som komplement till lagstiftning vi har i
            övrigt.
          </note>
          <note type="speaker">
            Anf. 54 KIA ANDREASSON (mp):
          </note>
          <note>
            Herr talman! Miljöministern säger att det skall bli en förändring.
            Det är positivt att höra. Miljöministern säger att det skall bli
            lättare även för tillsynsmyndigheterna, som har en svår uppgift,
            att göra uppföljningar så att det blir en skärpning.
          </note>
          <note>
            Jag skulle också vilja ta tillfället i akt och kommentera förslaget
            till ny miljöbalk. Där föreslås att den nya miljödomstolen skall
            bli en sammanslagning av koncessionsnämnd och vattendomstol men
            med den sammansättning som Koncessionsnämnden har i dag. Jag skulle
            önska att den sammansättningen ändrades, så att där fanns fler
            personer med kunskap om miljörätt och ekologi. Det kan säkert
            fungera olika på olika ställen. Men jag har sett alltför många
            fall där man har gått mer på bolagets uppgift än tillsynsmyndighetens.
          </note>
          <note>
            Om inte bolagen kan hålla utsläppsgränserna genom att installera
            ny teknik, skall de naturligtvis dra ned på sin produktion. Det
            är självklart. De har haft många år på sig. I det fall jag nämnde
            hade utsläppen påtalats sedan 1991. Inget annat borde komma i
            fråga
          </note>
          <note>
            - ingen förhalning genom löften, som företagen inte bryr sig
            om ett enda dugg.
          </note>
          <note>
            Det är sorgligt att som utomstående se det cyniska spel som försiggår.
            Tillsynsmyndigheterna känner att de inte har någon särskild kraft
            att agera. Man kan fråga sig hur det kommer sig. Nu har jag fått
            svar av miljöministern, att vi skall få bättre regler så att de
            kan ingripa på ett bättre sätt. Det är den linje som jag skulle
            önska att miljöministern arbetade efter.
          </note>
          <note>
            Riksdagens revisorer har kommit ut med en rapport om försurningen.
            Vi har kunnat konstatera att tillståndet inte är bra. Som jag
            har påtalat har vi oerhört stora problem med försurning i Västsverige.
          </note>
          <note>
            Därför smärtar det mig att raffinaderierna skulle kunna utöka
            sina utsläpp så mycket i detta läge.
          </note>
          <note type="speaker">
            Anf. 55 Miljöminister ANNA LINDH (s):
          </note>
          <note>
            Herr talman! Riksdagens revisorer anser att det fungerar bra
            just när det gäller de stora anläggningarna, dvs. den fråga som
            interpellationen gäller.
          </note>
          <note>
            Jag måste ändå få försvara Koncessionsnämnden, även om jag inte
            skall yttra mig om deras ställningstagande i varje enskilt fall.
            Jag tror att Koncessionsnämnden har spelat en viktig roll för
            att göra Sverige till ett land med mycket låga utsläpp. Om Kia
            Andreasson frågade ett antal bolag skulle de ha motsatt uppfattning
            om Koncessionsnämnden. Där hör man ofta Koncessionsnämnden beskyllas
            för att gå miljöintressen till mötes, i stället för bolagsintressen.
          </note>
          <note>
            Självklart skall lagstiftningen följas. Företagen skall följa
            lagen. Tillsynsmyndigheterna skall se till att lagen följs. När
            lagen inte följs, skall det leda till påföljder.
          </note>
          <note type="speaker">
            Anf. 56 KIA ANDREASSON (mp):
          </note>
          <note>
            Herr talman! Det sista uttalandet gläder mig. Jag skulle dock
            önska att regeringen, inför den förändring som skall ske, tog
            initiativ till en analys av Koncessionsnämndens beslut - på vilket
            underlag dömde man och hur har besluten följts upp. Jag hoppas
            mycket på den förändring som skall ske, att man inrättar speciella
            miljödomstolar.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 1996/97:352 om miljöfarligt avfall
          </note>
          <note type="speaker">
            Anf. 57 Miljöminister ANNA LINDH (s):
          </note>
          <note>
            Herr talman! Kia Andreasson har frågat mig om jag avser verka
            för att Göteborgs kommun får leva upp till målen för en mer resurssnål
            och kretsloppsanpassad avfallshantering, om jag avser verka för
            starkare och bättre rättsliga instrument så att uppställda mål
            inom avfallsområdet kan förverkligas samt på vilket sätt jag avser
            verka för att förbättra hanteringen och omhändertagandet av miljöfarligt
            avfall.
          </note>
          <note>
            Regeringen har i regeringsförklaringen framhållit att Sverige
            skall vara en pådrivande internationell kraft och ett föregångsland
            i strävan att skapa en ekologiskt hållbar utveckling. Där sägs
            också att vårt välstånd skall bygga på en effektivare användning
            av naturresurserna - energi, vatten och råvaror. En bättre och
            mer resursbevarande hantering av produkter och avfall är en nödvändig
            förutsättning för att detta mål skall nås.
          </note>
          <note>
            Ett viktigt medel för att få till stånd en kretsloppsanpassad
            avfallshantering är utveckling av ny och bättre teknik för hantering
            av såväl miljöfarligt som annat avfall. Regeringen har hittills
            avsatt 1 miljard kronor för investeringar i ekologisk omställning
            av byggnader, anläggningar och infrastruktur, den s.k.
          </note>
          <note>
            kretsloppsmiljarden. Tekniken för en bättre avfallshantering
            är ett prioriterat område för stöd enligt förordning (1996:1378)
            om statligt investeringsbidrag för en ekologiskt hållbar samhällsutveckling.
            Regeringen har därutöver föreslagit att ytterligare 5,4 miljarder
            kronor bör avsättas för investeringar för ekologisk omställning.
          </note>
          <note>
            Regeringen har under våren till Lagrådet överlämnat ett förslag
            till ny miljöbalk. Regeringens förslag är ett led i strävan att
            skapa en ekologiskt hållbar utveckling i Sverige. Syftet med miljöbalken
            är att skapa en samlad och skärpt miljö- och resurslagstiftning
            som kan bidra till en hållbar utveckling. Förslaget till miljöbalk
            innebär bl.a. att kretsloppsprincipen och substitutionsprincipen
            görs till generella hänsynsregler. En verksamhetsutövare skall
            enligt kretsloppsprincipen hushålla med råvaror och energi samt
            utnyttja möjligheterna till återanvändning och återvinning. Substitutionsprincipen
            innebär att verksamhetsutövaren inte skall använda kemiska produkter
            som kan ersättas med mindre riskabla sådana. Dessa regler kommer
            därigenom att vara styrande för prövning av en verksamhet enligt
            miljöbalken.
          </note>
          <note>
            Regeringen avser även att mer specifikt skärpa reglerna kring
            avfallshanteringen i Sverige och har därför beslutat att till
            Lagrådet överlämna ett förslag till nya regler för hantering av
            uttjänta varor i ett ekologiskt uthålligt samhälle. De nya reglerna
            syftar till att öka resurshushållningen samt att förbättra hanteringen
            och kontrollen av avfall. Förslaget innehåller bl.a. att deponering
            av organiskt avfall förbjuds, att miljöskyddskraven för deponier
            skärps samt att tillstånd krävs för yrkesmässiga transporter av
            avfall.
          </note>
          <note>
            Därmed blir alla avfallstransporter tillståndspliktiga oavsett
            om det är farligt avfall eller annat avfall som transporteras.
            När det gäller farligt avfall kommer också kommunernas möjlighet
            till ett frivilligt ansvar för hanteringen av farligt avfall att
            kvarstå enligt nuvarande bestämmelser. Vidare föreslår regeringen
            att farliga ämnen skall sorteras ut ur uttjänta elektriska och
            elektroniska produkter samt ur bygg- och rivningsavfall och hanteras
            separat på ett miljöriktigt sätt.
          </note>
          <note>
            Regeringen planerar också att införa en skatt på avfall som deponeras
            i syfte att minska mängden avfall som deponeras.
          </note>
          <note>
            Sammantaget kommer dessa åtgärder att leda till en väsentlig
            förbättring av resurshushållningen samt en långsiktigt säkrare
            avfallshantering. Det överklagade ärendet om deponering av miljöfarligt
            avfall vid
          </note>
          <note>
            Torsviken är under beredning i Regeringskansliet, varför jag
            i dagsläget inte kan svara närmare på detta.
          </note>
          <note type="speaker">
            Anf. 58 KIA ANDREASSON (mp):
          </note>
          <note>
            Herr talman! Jag tackar för svaret.
          </note>
          <note>
            I detta arbete med farligt avfall, eller deponier, av diverse
            slag finns det en konflikt ute i kommunerna.
          </note>
          <note>
            Det pågår ett Agenda 21-arbete i nästan alla kommuner. Det har
            inrättats kretsloppsnämnder, och kommunerna har tagit på sig ett
            stort ansvar.
          </note>
          <note>
            För att påvisa de problem och konflikter som kan uppstå har jag
            tagit upp ett exempel från Göteborg.
          </note>
          <note>
            Annars flyter resonemanget i allmänna termer som låter teoretiskt
            bra men som sedan visar sig litet luddiga.
          </note>
          <note>
            I Göteborg har frågan om hanteringen av det miljöfarliga avfallet
            pågått sedan Naturvårdsverket i maj
          </note>
          <note>
            1977 beslutade om ett tillfälligt tillstånd för Torsvikens deponi.
            Det var då endast tänkt som provisorium. Men Koncessionsnämnden
            har förlängt tillståndet gång på gång. Torsvikens deponianläggning
            har drivits med tidsbegränsade tillstånd under 19 år i avvaktan
            på att ersättningsdeponier skall tas fram. I allmänhetens perspektiv
            har detta skapat en osäkerhet om inriktningen. Det förhållande
            som nu skiljer sig från tidigare är att en ny ersättningsdeponi
            inte behövs, eftersom vi nu har en helt ny inriktning och mycket
            högre ambitioner. Vi vill verkligen delta i kretsloppssamhället.
          </note>
          <note>
            Reci Industri AB, som det här är fråga om, är ett privat företag
            som vill behandla så mycket avfall som möjligt, eftersom det självklart
            vill ha vinst och lönsamhet.
          </note>
          <note>
            Detta är en tipp för hela regionen. Man har fått tillstånd att
            ha deponi med plats för 26 000 ton per år och högst 43 000 ton
            per år till år 2000, och ytterligare två år för att man skall
            kunna ta hand om det senast anlända.
          </note>
          <note>
            Detta är då avfall från hela regionen, som egentligen inte behöver
            vara så här stort. Från Göteborg kom det endast 8 000 ton 1995.
            Man beräknar att man kan minska mängden genom avvattning till
            ca 5 500 ton, och den totala avfallsmängden som har deponerats
            vid
          </note>
          <note>
            Torsviken har minskat sedan 1994. Detta är mycket positivt. Det
            är en positiv utveckling som vi verkligen kämpar för. Men problemet
            är att man tar emot hela regionens avfall. Andra kommuner skickar
            slentrianmässigt sitt miljöfarliga avfall dit utan att själva
            göra en plan för hanteringen i sin egen kommun och sätta press
            på företagen. Av det avfall som hanteras vid
          </note>
          <note>
            Torsviken uppkommer 55 % i Göteborg, men inget av hushållens
            specialavfall går till Torsviken.
          </note>
          <note>
            Frågorna som fordrar svar är: Är det möjligt att i dag välja
            en ny inriktning när det gäller att omhänderta industriavfall
            och visst miljöfarligt avfall, t.ex. i
          </note>
          <note>
            Göteborg? Går det att ha som mål att man inte skall acceptera
            de nuvarande avfallsmängderna och att man inte skall vara hänvisad
            till de nuvarande behandlingsmetoderna?
          </note>
          <note type="speaker">
            Anf. 59 Miljöminister ANNA LINDH (s):
          </note>
          <note>
            Herr talman! Vi kan vara överens om att Torsvikens deponi inte
            har någon lycklig historia. Torsvikens framtid är under beredning.
            Därför kan jag inte svara på den frågan i dag, men den får Kia
            Andreasson så småningom ett svar på.
          </note>
          <note>
            Däremot kan vi ju se att utvecklingen i huvudsak har varit väldigt
            positiv, precis som Kia Andreasson säger, när det gäller möjligheten
            att ta hand om avfallet. Det är en väldigt viktig utveckling,
            framför allt eftersom det farliga avfallet aldrig bör uppstå.
            Producenterna skall i dag, också genom producentansvaret, lära
            sig att undvika farliga ämnen, substanser och kemikalier redan
            från början.
          </note>
          <note>
            Eftersom Kia Andreasson har tagit upp konkreta exempel skulle
            jag vilja ta upp ett konkret exempel på hur detta kan fungera.
            Ett stort svenskt möbelföretag tillämpade under ett år återvinning
            av soffor. Det gjorde man av det skälet att man skulle se vilka
            ämnen som fanns i de soffor som man producerade som inte kunde
            återvinnas. De ämnena och kemikalierna skulle tas bort. De textilier
            som var behandlade med farliga kemikalier skulle inte användas
            i den framtida produktionen av soffor. Så lärde man sig under
            detta år vad man skulle tänka på för att kunna utveckla bättre
            produkter för framtiden. Jag tror att det allra viktigaste med
            både avfallshantering och producentansvar är att det skall bli
            rätt och rent från början.
          </note>
          <note>
            Självfallet innebär det här också att en betydligt mindre mängd
            avfall skall gå till deponi i takt med att vi ökar återvinningen
            och ser till att vi minskar avfallet. Jag tror att vi nu för första
            gången kommer att se en utveckling där sopbergen faktiskt minskar
            och där även det miljöfarliga avfallet minskar kraftigt.
          </note>
          <note>
            Jag har ett annat konkret exempel. Jag var på ett sjukhus i Halmstad
            för en vecka sedan. Där hade man på några år lyckats minska det
            miljöfarliga avfallet från 210 till 21, vilket ju är en tiondel
            av vad man hade för några år sedan. Det är en mycket positiv utveckling.
            Vi får fortsätta att driva på den utvecklingen genom att utveckla
            producentansvaret när det gäller lagstiftning och genom ekonomiska
            styrmedel, t.ex. sopskatten. Då har producenterna själva också
            ett intresse av att minska avfallet och det miljöfarliga avfallet.
          </note>
          <note type="speaker">
            Anf. 60 KIA ANDREASSON (mp):
          </note>
          <note>
            Herr talman! Det är utmärkta exempel som miljöministern här tar
            upp. Det är precis de ambitioner som Göteborg också har. Jag håller
            fullständigt med henne, och vi har säkert exakt samma mål. Det
            andas ju också svaret.
          </note>
          <note>
            Tyvärr har det blivit litet tokigt, eftersom man nu har fått
            tillstånd för 26 000 ton när man egentligen bara behöver tillstånd
            för 5 500 ton. Det är den mängden som man egentligen borde inrikta
            sig på.
          </note>
          <note>
            Ökade kostnader för omhändertagande och behandling är ju incitament
            för att verksamheten skall minska eller för att man skall förbehandla
            avfallet så att det hamnar i en lägre riskklass, som de också
            har tagit upp när det gäller tippen i Göteborg. Det fordras då
            en bättre kontroll över avfallsflödena. Då kan man definiera,
            precis som miljöministern gav exempel på.
          </note>
          <note>
            När det gäller detta ärende avstyrker Naturvårdsverket, Länsstyrelsen
            i Göteborgs och Bohus län,
          </note>
          <note>
            Miljönämnden i Göteborgs kommun samt Göteborgs kommun Reci Industri
            AB:s ansökan om tillstånd för fortsatt verksamhet vid Torsviken.
            Samtliga är alltså överens om att man skall ha den nya positiva
            inriktningen. I det läget säger Koncessionsnämnden ja till
          </note>
          <note>
            Recis ansökan och går helt på bolagets linje och hävdar att förbättringar
            endast uppnås genom fortsatt verksamhet vid tippen. Detta är häpnadsväckande.
          </note>
          <note>
            Det är mycket underligt att bolagets åsikter har blivit allenarådande
            vid Koncessionsnämndens utslag. I
          </note>
          <note>
            detta fall är Koncessionsnämnden ett hinder för att man skall
            få till stånd den utveckling som Göteborgs kommun vill ha.
          </note>
          <note type="speaker">
            Anf. 61 Miljöminister ANNA LINDH (s):
          </note>
          <note>
            Herr talman! Jag varken vill eller kan kommentera
          </note>
          <note>
            Koncessionsnämndens utslag, som Kia Andreasson vet. Men ärendet
            är inte avgjort. Det ligger i Regeringskansliet för avgörande.
          </note>
          <note>
            När det gäller utvecklingen både i Göteborg och i andra delar
            av landet tror jag att Kia Andreasson och jag är helt överens
            om att vi skall minska avfallsmängderna och se till att vi får
            ett helt nytt system där vi utnyttjar avfallet som resurs och
            får bort det miljöfarliga avfallet, som ju inte är en resurs.
          </note>
          <note type="speaker">
            Anf. 62 KIA ANDREASSON (mp):
          </note>
          <note>
            Herr talman! Jag tackar för det, och jag är mycket glad över
            denna debatt. Jag tycker att jag har goda skäl att se framtiden
            an med tillförsikt.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 1996/97:343 om behovet av kalkningsinsatser
            mot försurningen
          </note>
          <note type="speaker">
            Anf. 63 Miljöminister ANNA LINDH (s):
          </note>
          <note>
            Herr talman! Göte Jonsson har frågat mig vilka åtgärder regeringen
            avser att vidta för att säkra behovet av kalkningsinsatser.
          </note>
          <note>
            Kalkningsanslaget har de senaste tio åren varierat mellan 100
            miljoner kronor och 200 miljoner kronor.
          </note>
          <note>
            Budgetåret 1995/96 var anslaget 210 miljoner kronor, dvs. motsvarande
            140 miljoner kronor för ett normalt budgetår. Kalkningsverksamheten
            har dock bedrivits på en högre nivå på grund av att anslaget tidigare
            inte utnyttjats i full utsträckning och att reservationer därför
            har kunnat utnyttjas. Reservationerna har under samma period legat
            på mellan 60 och 100 miljoner kronor, och de var som störst 1993/94
            då de uppgick till 140 miljoner kronor.
          </note>
          <note>
            Jag ser det som viktigt att kalkningsanslaget ligger på en jämnare
            nivå och att det utnyttjas effektivt.
          </note>
          <note>
            Regeringen tillsatte hösten 1995 en särskild utredare som skulle
            se över kalkningsverksamheten. Det arbetet resulterade i att ett
            regeringsuppdrag har lagts ut på Naturvårdsverket. Uppdraget innebär
            att en nationell plan för kalkningsverksamheten skall utarbetas.
            En översyn av redovisningssystemet och utbetalningsrutinerna skall
            också göras. Den nationella planen skall innehålla ett underlag
            med klara objektsprioriteringar på nationell nivå med utgångspunkten
            att bevara den biologiska mångfalden och bibehålla möjligheterna
            till nyttjandet. Prioriteringen skall göras med hänsyn till hur
            försurningsproblemet ser ut i landet, men även - enligt försiktighetsprincipen
            - till var problemen med återförsurning är mest överhängande.
          </note>
          <note>
            För närvarande remissbehandlas Naturvårdsverkets delrapport En
            nationell plan för kalkningsverksamheten. Remissinstansernas synpunkter
            kommer att ge Naturvårdsverket mer underlag inför objektsprioriteringen,
            och uppdraget skall redovisas i sin helhet den 1 september 1997.
          </note>
          <note>
            Naturvårdsverkets uppdrag är en viktig del i arbetet med att
            utreda möjligheterna att bevara den biologiska mångfalden och
            nyttjandet med hänsyn till det statsanslag till kalkning som samhällsekonomin
            förmår bära.
          </note>
          <note>
            Att kalka sjöar och vattendrag är en åtgärd för att bota symtomen
            som försurningen orsakar. För att påverka själva uppkomsten till
            försurningen arbetar
          </note>
          <note>
            Sverige aktivt med att få till stånd en minskning av de försurande
            utsläppen. Det sura nedfallet kommer till
          </note>
          <note>
            80 % från andra länder, och därför är det nödvändigt att uppnå
            internationella överenskommelser för att kunna påverka den svenska
            försurningssituationen.
          </note>
          <note>
            Av det internationella arbetet kan nämnas att EU
          </note>
          <note>
            på svenskt initiativ har beslutat att ta fram en försurningsstrategi.
            Slutmålet för EU:s försurningsstrategi är att kritiska belastningsgränser
            inte skall överskridas.
          </note>
          <note>
            Inom ramen för konventionen om långväga gränsöverskridande luftföroreningar
            undertecknades sommaren 1994 ett nytt svavelprotokoll av 27 länder,
            däribland Sverige. Det pågår också förhandlingar om ett nytt kväveprotokoll
            inom denna konvention.
          </note>
          <note>
            Sammantaget kommer effekterna av dessa åtgärder att leda till
            en minskning av det försurande nedfallet i Sverige.
          </note>
          <note type="speaker">
            Anf. 64 GÖTE JONSSON (m):
          </note>
          <note>
            Herr talman! Jag ber att få tacka statsrådet för svaret på min
            interpellation.
          </note>
          <note>
            Som jag ser det är insatserna mot försurning genom kalkning en
            av de viktigaste och kanske effektivaste miljöåtgärder som man
            konkret kan vidta utifrån gemensamt fattade beslut. I dag kalkas
            7 500 sjöar och ca 12 000 km vattendrag. Att detta har haft en
            utomordentlig stor effekt när det gäller biologisk mångfald och
            väldigt mycket annat står fullständigt klart. Detta gäller inte
            minst i det län som jag kommer från, Jönköpings län i sydvästra
            Sverige, där dessa insatser är speciellt nödvändiga.
          </note>
          <note>
            Statsrådet hänvisar till man hitintills inte har behövt att göra
            några minskningar av medel till länsstyrelserna även om budgetmedlen
            har minskat - hon hänvisar till reservationer. Jag har frågat:
            Kommer det att bli så även under innevarande budgetår, att det
            inte blir några minskningar av medel till länsstyrelserna för
            kalkningsverksamheten? Det intressanta är sedan vad som kommer
            att ske under de kommande åren.
          </note>
          <note>
            Statsrådet har givetvis alldeles rätt i att 80 % av försurningen
            kommer från andra länder. Det har bl.a.
          </note>
          <note>
            vi moderater påtalat, och vi har också sagt att regeringen måste
            vara aktiv när det gäller kontakten med
          </note>
          <note>
            EU så att vi får särskilda miljömedel från EU för kalkningsinsatser
            och andra insatser som skall motverka försurning på svensk mark.
            Jag vill då fråga statsrådet: Har statsrådet haft en aktiv kontakt
            med
          </note>
          <note>
            EU i den här frågan? Sverige och de nordiska länderna är unika
            i det här sammanhanget, och som nytt medlemsland gäller det att
            påvisa att det här är fråga om solidaritet och om att bära gemensamma
            kostnader.
          </note>
          <note>
            Jag skall inte ta upp någon energidebatt här. Men det är alldeles
            uppenbart att den energipolitik som vi är på väg in i kommer att
            kräva ökade kalkningsinsatser i Sverige beroende på ökad försurning.
          </note>
          <note>
            Debatten om minskade anslag har ju växlat. En positiv sak är
            emellertid klar, och det är att vi har kunnat gå igenom, debattera
            och analysera frågan.
          </note>
          <note>
            Naturvårdsverket har nu redovisat två alternativ i den utredning
            som ministern redovisar till, ett 185
          </note>
          <note>
            miljoner-alternativ och ett 140 miljoner-alternativ.
          </note>
          <note>
            Till att börja med vill jag fråga: Vad är det som ligger till
            grund för 140 miljoner-alternativet? Utifrån olika analyser skulle
            det alternativet ge förödande effekter.
          </note>
          <note>
            I genomsnitt har 200 000 ton kalk spridits per år, och det är
            den aktiviteten som har bidragit till att vi har lyckats upprätthålla
            biologisk mångfald och lyckats motverka förödande försurningar.
          </note>
          <note>
            Det är också angeläget att understryka att det inte handlar om
            någon varannandagspolitik. Vi har bedrivit verksamheten under
            20 år. Sänks aktiviteten under något år innebär det att en mycket
            lång tids arbete och resurser raseras. Det räcker med ett par
            surchockar i en sjö för att rasera effekterna av tidigare kalkningsverksamhet.
            Om vi ligger på 185-
          </note>
          <note>
            miljonersnivån klarar man i princip behoven.
          </note>
          <note>
            Jag vill fråga statsrådet: Hur ser statsrådet på detta? När det
            gäller den jämna nivå som statsrådet talade om, är det inte nödvändigt
            att utgå från att 185-
          </note>
          <note>
            miljonersnivån är den normala nivån? Eller var ligger den jämna
            normala nivån enligt statsrådet uppfattning?
          </note>
          <note type="speaker">
            Anf. 65 Miljöminister ANNA LINDH (s):
          </note>
          <note>
            Herr talman! Som Göte Jonsson väl vet får vi avvakta med de konkreta
            nivåerna till dess att budgetpropositionen kommer.
          </note>
          <note>
            Göte Jonsson sade att detta inte är någon varannandagspolitik.
            Problemet är bara att det har varit så.
          </note>
          <note>
            Det har varit en varjeårsbudget där budgeten har varierat oerhört
            mycket mellan olika år. Därför är det viktigt för framtiden att
            vi försöker att åstadkomma en jämn budget. Det är inte säkert
            att vi skall lägga oss på den allra högsta nivån. Det viktiga
            är att det blir en jämn budget som också varar och som inte blir
            lika hattigt utnyttjad som dessa medel har varit hittills.
          </note>
          <note>
            Hittills har det vissa år varit mycket höga anslag och andra
            år mycket låga anslag. Och varje år har vi haft stora reservationer
            som har inneburit att pengarna inte har använts effektivt.
          </note>
          <note>
            På detta område liksom på alla andra områden måste vi se till
            att utnyttja våra resurser så effektivt som det någonsin är möjligt.
            Vi måste se till att de pengar som vi har ger goda resultat. Därför
            skall vi ha en stabil budget som varar över åren. Det skall inte
            vara det vågspel eller det jojospel som det hittills har varit
            när det gäller kalkningen. Den exakta anslagsnivån får vi återkomma
            till när vi diskuterar budgetpropositionen.
          </note>
          <note>
            Precis som Göte Jonsson säger är det internationella arbetet
            avgörande. Göte Jonsson vet också att regeringen har varit mycket
            aktiv när det gäller insatser från EU. Vi har däremot inte koncentrera
            insatserna inom EU på en bekämpning av symtomen, dvs.
          </note>
          <note>
            kalkningen, utan på att få till stånd åtgärder mot utsläppen.
            Ett mycket bra exempel på att ett litet land kan påverka inom
            EU var när EU-kommissionen den
          </note>
          <note>
            12 mars fattade beslut om en strategi mot försurning som innebär
            en kraftigt minskad försurning i Sverige.
          </note>
          <note>
            Detta skall vi förhoppningsvis föra en första diskussion om i
            ministerrådet i anslutning till midsommaraftonen. Jag kan alltså
            ringa Göte Jonsson på midsommardagen och berätta hur det har gått.
          </note>
          <note>
            De rapporter vi har fått hittills tyder på att det kommer att
            bli ett mycket positivt mottagande på ministerrådet. Det här är
            naturligtvis en stor framgång för Sverige, eftersom det är den
            första stora frågan som vi har lyft, fått gehör för och fått ett
            antal länder att ställa upp bakom. Jag betecknar det som en framgång
            för både regeringen och riksdagen.
          </note>
          <note type="speaker">
            Anf. 66 GÖTE JONSSON (m):
          </note>
          <note>
            Herr talman! Jag tackar för detta. Jag skall lämna min midsommaradress
            till departementet.
          </note>
          <note>
            Statsrådet hänvisar till utredningen, och den är viktig. Jag
            menar att vi i den får väldigt klara besked om vilken effekt en
            kraftig neddragning av kalkningsanslagen skulle få. Samtidigt
            säger statsrådet i svaret att det är först i september månad man
            skall lämna det här beskedet. Såvitt jag förstår är väl budgetarbetet
            vid den tidpunkten i princip avslutat i departementet.
          </note>
          <note>
            Därför är min fråga: Vilket underlag har ministern för det innevarande
            budgetarbetet, det som skall komma för nästa budgetår? Om statsrådet
            inte är beredd att svara här - vilket jag kan ha respekt för -
            kan ju inte statsrådet hänvisa till en promemoria som kommer först
            efter det att budgetarbetet i princip är avslutat.
          </note>
          <note>
            Det är detta som är så viktigt. Vi kan inte ha en varannandagspolitik,
            utan vi måste faktiskt veta vad vi vill i de här sammanhangen,
            klart analysera och ge besked. Tusen sjöar kommer att slås ut
            på 140-
          </note>
          <note>
            miljonsnivån enligt det klara besked som vi har fått från Naturvårdsverket.
            Likaså säger man att 3 000
          </note>
          <note>
            fiskbestånd slås ut, att 100 stycken flodkräftsbestånd slås ut
            - flodkräftan, som ju nästan är utdöd i Sverige
          </note>
          <note>
            -, att vi får en ökad kvicksilverförsurning, att flera naturliga
            laxbestånd slås ut, osv.
          </note>
          <note>
            Jag delar givetvis statsrådets uppfattning att vi på detta område
            skall driva en politik som är effektiv, men två saker är ändå
            viktiga att påpeka. Det gäller dels effektiviteten, dels nivån.
          </note>
          <note>
            Jag vill därför fråga: Hur prioriterar statsrådet själv kalkningsverksamheten
            inom den totala miljöverksamheten? Regeringen satsar nu miljarder
            på att ge pengar till kommuner för miljöinsatser som ligger inom
            det kommunala ansvaret och som det egentligen inte skall ges pengar
            till kommunerna för. Samtidigt drar ni ned kraftigt på kalkningsanslaget.
            Jag kan inte tolka detta på annat sätt än att Anna Lindh och denna
            regering inte prioriterar kalkningsverksamheten. Ni hade kunnat
            få fram klara besked när det gäller underlag för denna som jag
            menar i det här sammanhanget viktiga verksamhet.
          </note>
          <note>
            Jag vill också understryka att den långsiktiga målsättningen
            är viktig, att det gäller att angripa källan.
          </note>
          <note>
            Läkningsverksamheten när det gäller redan försurade områden måste
            också ses på mycket lång sikt. Enligt den utredning som statsrådet
            hänvisar till tar det ungefär 30 år att läka de sjöar och vattendrag
            som är kraftigast försurade. Det innebär att vi måste fortsätta
            med kalkningsverksamheten även om, som vi båda hoppas, källans
            försurningsaktivitet minskar. I de södra delarna av Sverige krävs
            det ytterligare 50 års insatser för att klara av att återställa
            biotoperna totalt. Det är alltså fråga om både långsiktigt arbete
            och ett långsiktigt läkningsarbete för att inte de viktiga biotoper
            som finns i svenska sjöar och vattendrag skall slås ut.
          </note>
          <note>
            Det är just ministerns syn på den totala miljöprioriteringen
            som jag tycker är intressant i detta sammanhang. Ni satsar miljarder
            på kommunerna inom områden där kommunerna själva skall bära ansvaret
            och drar ned på de viktiga anslagen för kalkning, ett område som
            staten faktiskt har huvudansvaret för.
          </note>
          <note type="speaker">
            Anf. 67 Miljöminister ANNA LINDH (s):
          </note>
          <note>
            Herr talman! Här visar sig en mycket intressant skillnad i hur
            Göte Jonsson och jag ser på miljöfrågorna. Jag tycker naturligtvis
            att det är viktigt med kalkningsinsatser, men jag vill absolut
            inte förringa det viktiga arbete som sker för att det skall bli
            rätt och rent från början. Det handlar om att komma åt grunderna
            till problemet, att komma åt själva sjukdomen och inte bara försöka
            ge en smärtstillande medicin mot den.
          </note>
          <note>
            Syftet med de pengar regeringen har aviserat att kommunerna bör
            få för miljöpolitiska insatser är just att stötta det oerhört
            aktiva lokala arbete som vi har sett under senare år, att ge kommunerna
            möjlighet att ta ytterligare steg för att uppnå ett ekologiskt
            hållbart samhälle. Det kan handla om att bygga om bostadsområden,
            det kan handla om att sanera förorenad mark, eller det kan handla
            om utbildningsinsatser. Det skall ge bra effekter på miljön, det
            skall gärna handla om ny teknik, och det skall ge nya jobb. Det
            handlar alltså om att försöka lösa framtidens problem och att
            svenska kommuner och gärna svenska företag skall kunna gå före
            och visa hur vi får en ekologiskt hållbar teknik som inte ger
            oss de stora miljöproblem vi har kunnat se hittills.
          </note>
          <note>
            På samma sätt handlar det i första hand om att vi faktiskt måste
            komma till rätta med försurningens orsaker. Vi måste minska utsläppen
            från de stora anläggningarna, vilket har gått ganska bra, men
            vi måste också minska utsläppen från jordbruket och trafiken,
            och det har inte gått lika bra. På de områdena visar tyvärr inte
            Moderaterna samma engagemang när det gäller att komma åt försurningens
            orsaker.
          </note>
          <note>
            Vi måste naturligtvis också fortsätta att ge den smärtstillande
            medicinen, att se till att motverka effekterna och därmed att
            fortsätta med kalkningen. Men det är oerhört viktigt, herr talman,
            att vi ser till att bekämpa miljöförstöringens orsaker, att vi
            går in för att se till att det blir rätt och rent från början,
            att vi minskar de sura utsläppen. Det gäller då både enkla åtgärder
            och litet svårare åtgärder, som riktar sig mot jordbruket och
            trafiken.
          </note>
          <note>
            Det krävs också att vi försöker arbeta med nya metoder för framtiden,
            för att komma åt de mindre och litet diffusare utsläppskällorna.
            Det är också därför som regeringen i lagrådsremissen om ny miljöbalk
            aviserar att vi t.ex. skall kunna arbeta mer med generella föreskrifter
            och miljökvalitetsnormer. Det kan också användas i kampen mot
            försurningen. Jag förutsätter därför att Göte Jonsson i sitt arbete
            mot försurningen också aktivt kommer att stötta den nya miljöbalken.
          </note>
          <note>
            Vi kommer naturligtvis också att fortsätta vårt arbete inom EU.
            Med det förslag som ligger i dag skulle de försurade områdena
            i Sverige minska med 90 %, vilket naturligtvis är ett stort steg
            framåt. Jag förutsätter därför att Göte Jonsson kommer att stötta
            även det arbetet mycket aktivt.
          </note>
          <note type="speaker">
            Anf. 68 GÖTE JONSSON (m):
          </note>
          <note>
            Herr talman! Vi moderater är de som drivit frågan om luftföroreningar
            generellt allra starkast i riksdagen. Det måste Anna Lindh känna
            till.
          </note>
          <note>
            Detsamma gäller EU. Även i det sammanhanget har vi drivit den
            här frågan. Också detta känner Anna
          </note>
          <note>
            Lindh till. Det finns ingen motsättning i detta. Vad jag skulle
            önska är att Anna Lindh också kräver att EU är med och betalar
            läkande insatser i Sverige. Det har tydligen inte ministern gjort,
            och det tycker jag är allvarligt i det här sammanhanget.
          </note>
          <note>
            Vad gäller pengarna till kommunerna har jag ingen annan uppfattning
            än statsrådet i fråga om att insatserna skall göras. Vad det handlar
            om är att vi måste hålla isär var kompetensen ligger. T.ex. reningsverk
            och vattensystem ligger inom det kommunala ansvaret och finansieras
            via avgifter. Då skall inte staten behöva gå in och ge bidrag
            för att kommunerna inom sitt kompetensområde driver en verksamhet
            som ligger i linje med övergripande miljömål, samtidigt som departementet
            och ministern drar ned anslag till viktiga miljöåtgärder som ligger
            inom det statliga området, t.ex. kalkningsverksamheten. Skall
            vi få respekt för en övergripande miljöpolitik måste vi hålla
            isär kompetensområden. Var och en skall sköta sitt inom ramen
            för långsiktiga mål och inom ramen för de lagar och regler som
            gäller i det här sammanhanget.
          </note>
          <note>
            Statsrådet tar sedan upp jordbruket och trafiken.
          </note>
          <note>
            Jag vet att statsrådet flera gånger har talat om jordbrukets
            negativa miljöpåverkan. Låt oss då sätta detta i relation till
            kalkningsverksamheten. De föroreningar som kommer från jordbruket,
            framför allt kväve, är vattenbaserade och har inte alls samma
            påverkan som luftbaserade kvävenedfall på våra sjöar och vattendrag.
            Volymmässigt rör det sig också om små volymer, vilket statsrådet
            vet. I fråga om trafiken har vi samma uppfattning, nämligen att
            det gäller att minska utsläppen.
          </note>
          <note>
            Den intressanta frågan är: Var ligger miljöministerns ambition
            i den konkreta frågan, dvs. hur mycket pengar som behövs för att
            vi skall klara de viktiga biotoperna i sjöar och vattendrag i
            Sverige? Tyvärr har jag inte fått något besked på den punkten.
          </note>
          <note type="speaker">
            Anf. 69 Miljöminister ANNA LINDH (s):
          </note>
          <note>
            Herr talman! Göte Jonsson vet att vi kommer att diskutera anslagen
            i samband med att vi diskuterar budgetpropositionen.
          </note>
          <note>
            När det gäller möjligheterna att få bidrag av EU
          </note>
          <note>
            till kalkningsinsatserna bedömer jag att det är mycket viktigare
            att vi får EU att minska utsläppen än att betala för att få göra
            utsläppen. Jag vill därför först ha en tydlig och klar EU-strategi
            för hur vi skall få ned utsläppen innan jag går in i en diskussion
            med EU om att vara med och betala kalkningen. Annars riskerar
            vi att få en situation där man inte gör insatser mot utsläppen
            utan i stället går in och köper sig fri genom att vara med och
            betala kalkningsinsatser. Först skall vi har åtgärder mot försurningen,
            och sedan skall vi diskutera insatser och pengar för kalkningen.
          </note>
          <note>
            Herr talman! Låt mig återgå till kommunpengarna.
          </note>
          <note>
            Göte Jonsson tar upp exemplet med reningsverken.
          </note>
          <note>
            Men där handlar det ju just om den traditionella tekniken när
            man renar i efterhand. Vitsen med den satsning som regeringen
            gör är ju att reningsverken skall spela en betydligt mindre roll
            därför att det skall bli rätt och rent från början. Det är detta
            som är skillnaden i vår miljösyn. Det skall bli rätt och rent
            från början. Vi skall inte koncentrera oss på den renande tekniken
            i efterhand.
          </note>
          <note>
            Jag tror att det finns en mycket stor potential här.
          </note>
          <note>
            Om staten, kommunerna och de svenska företagen hjälps åt, finns
            det en stor potential för att vi gemensamt skall se till att vi
            får fram teknik, utrustning och metoder som inte bara går att
            använda i Sverige, utan även går att använda internationellt.
            Då kan vi hjälpa till att lösa internationella miljöproblem och
            därmed också hjälpa till att få mer sysselsättning och bättre
            miljöteknik i Sverige.
          </note>
          <note>
            Slutligen kan vi konstatera att Göte Jonsson inte vill kännas
            vid problemen med försurningen i jordbruket. Där kan jag bara
            hänvisa till att den rapport från Riksdagens revisorer som jag
            nyss har tagit del av påpekar det mycket stora problemet med de
            fortsatta utsläppen från jordbruket. Jag hoppas att även
          </note>
          <note>
            Moderaterna kommer att bli mer aktiva för att få ned utsläppen
            från jordbruket.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 1996/97:354 om ändring i jaktförordningen
            efter ändring i jaktlagen
          </note>
          <note type="speaker">
            Anf. 70 Miljöminister ANNA LINDH (s):
          </note>
          <note>
            Herr talman! Gudrun Lindvall har frågat mig om jag, i anledning
            av förslaget i proposition 1996/97:75
          </note>
          <note>
            Skydd av hotade arter och aktionsplaner för biologisk mångfald
            att ändra 5 § i jaktlagen (1987:259), avser att ta initiativ till
            en översyn och revidering av jaktförordningen.
          </note>
          <note>
            Jordbruksminister Annika Åhnberg är inom regeringen ansvarig
            för jaktlagstiftningen. Jag har därför samrått med henne om detta
            svar.
          </note>
          <note>
            5 § jaktlagen innehåller förbud mot att störa vilt.
          </note>
          <note>
            Det är dock tillåtet för markinnehavaren att vidta lämpliga åtgärder
            för att motverka skador av vilt. I
          </note>
          <note>
            artikel 9 i EG:s fågeldirektiv och i artikel 16 i art- och habitatdirektivet
            anges bl.a. de villkor som måste vara uppfyllda för att undantag
            från direktivens förbud mot jakt eller annan störning av vilt
            skall få ske. Ett av de grundläggande villkoren är att undantag
            inte får medges om det finns någon annan tillfredsställande lösning.
            Regeringen har föreslagit att 5 § i jaktlagen kompletteras så
            att det direkt av lagtexten framgår att störningsåtgärderna endast
            får vidtas om sådana skador inte kan motverkas på annat tillfredsställande
            sätt.
          </note>
          <note>
            Det bör härvid särskilt nämnas att 5 § i jaktlagen inte innefattar
            något särskilt tillstånd till skyddsjakt.
          </note>
          <note>
            Skyddsjaktsbestämmelserna i jaktförordningen har i maj 1995 ändrats
            så att de nu överensstämmer med undantagsreglerna i fågeldirektivet
            och art- och habitatdirektivet.
          </note>
          <note>
            De exempel på skyddsjaktsföreskrifter som Gudrun Lindvall tar
            upp i sin interpellation finns i jaktförordningens 26 § och i
            den därtill hörande bil. 4. Enligt 23 a § i jaktförordningen är
            en grundläggande förutsättning för all sådan skyddsjakt att det
            resultat som eftersträvas med jakten inte kan uppnås på något
            annat tillfredsställande sätt. De ändringar i jaktförordningens
            bil. 4 som Gudrun Lindvall efterlyser har således redan genomförts.
          </note>
          <note>
            Som Gudrun Lindvall påpekar medger skyddsjaktsbestämmelserna
            att skyddsjakt t.ex. kan komma att riktas mot fåglar under häckningstid,
            mot däggdjur som har ungar samt mot hotade arter. Den övergripande
            regeln i 23 a § i jaktförordningen att skyddsjakt endast får bedrivas
            om det resultat som eftersträvas inte kan uppnås på något annat
            tillfredsställande sätt inskränker dock sådan skyddsjakt till
            ett minimum, eftersom det i sådan fall oftast finns en mer tillfredsställande
            lösning på det aktuella problemet, och skyddsjakt därmed inte
            får bedrivas.
          </note>
          <note>
            Eftersom skyddsjaktsbestämmelserna i jaktförordningen således
            redan nu står i överensstämmelse med bestämmelserna i EG-direktiven
            är det inte aktuellt för mig att ta initiativ till en översyn
            och revidering av nämnda förordning.
          </note>
          <note type="speaker">
            Anf. 71 GUDRUN LINDVALL (mp):
          </note>
          <note>
            Herr talman! Jag vill först tacka för svaret. Jag är mycket glad
            att miljöministern vill ge sig in i diskussionen om jakten. Vi
            i Miljöpartiet anser att detta är en fråga om biologisk mångfald.
            Det är inte en fråga om areell näring. Vi anser alltså att jakten
            egentligen hör till miljöministerns departement och Naturvårdsverket.
          </note>
          <note>
            Så fort man börjar diskutera jakt uppstår mycket starka känslor.
            Ett av de problem som finns är att vi som företräder naturvården
            ofta beskylls för att inte ha tillräckligt mycket praktiskt kunnande.
            Jag vill hävda att ett av problemen i dag är att det kommer många
            nya typer av jägare. Jägare som kommer från skytteföreningar ser
            jakten som ett sätt att utveckla sitt skytte. De har egentligen
            inte alls någon naturkänsla. De är aldrig ute annat än under jakttid
            och kan egentligen inte läsa naturen. Detta gör att det blir allt
            angelägnare att jaktlagstiftningen i framtiden är mycket precis.
          </note>
          <note>
            Det finns alltså stora motsättningar mellan naturvård och jägarintressen.
            Jag vill klart deklarera att jag inte tillhör dem som anser att
            vi skall förbjuda jakt i
          </note>
          <note>
            Sverige, men jag vill ha en etisk jakt. Jag vill att vi skall
            titta på den jakt vi har. Jag menar att vi inte har en etisk jakt
            i Sverige på de områden som jag har tagit upp här.
          </note>
          <note>
            De förändringar som vi gjorde häromdagen när vi fattade beslut
            innebär att det står i texten att regeringen avser att vi skall
            se till att fågeldirektivet bättre införs i Sverige. Man skriver
            att det framgår tydligare att fågeldirektivets samt art- och habitatdirektivets
            bestämmelser har genomförts i landet. Det står också att det skall
            förtydligas att skadeförebyggande åtgärder som kan leda till störning
            eller resultera i avlivning endast får vidtas om det inte finns
            någon annan tillfredsställande lösning.
          </note>
          <note>
            Miljöministern hävdar att vi har gjort förändringar den 5 maj.
            En av de förändringar vi har gjort är att vi flyttade fram jakten
            på morkulla från den första måndagen efter midsommar till den
            21 augusti. Såvitt jag förstår är regeringen nu på väg att backa
            när det gäller den förändringen. Det innebär i praktiken att vi
            inte flyttar fram positionerna när det gäller fågeldirektivet,
            utan vi börjar backa.
          </note>
          <note>
            Om det är så som miljöministern säger, att den förändring som
            vi nu har gjort i 5 § i jaktförordningen inte betyder någonting,
            kan jag bara konstatera att detta alltså bara var ett kraftfullt
            slag i luften. I praktiken har vi inte på något vis förbättrat
            det hela. Jag hävdar att fågeldirektivet inte alls är implementerat
            i
          </note>
          <note>
            Sverige. Som exempel kan man då nämna skyddsjakten. Anser verkligen
            miljöministern att det är etiskt försvarbart att ha jakt på fåglar
            under häckningstid?
          </note>
          <note>
            Vi har jakt på gråsparv, pilfink, stare, koltrast osv.
          </note>
          <note>
            Hur skall man kunna veta att man har försökt med andra åtgärder
            om det inte ens krävs i skyddslagstiftningen att det uppkommer
            ett problem? Det står: för att förhindra problem, för att förebygga
            skada, för att tillgodose lantbruk och viltvård, om det behövs
            med hänsyn till viltvården, kan orsaka skada eller annan olägenhet.
          </note>
          <note>
            Hur vet man då att de som skall bedriva skyddsjakt har försökt
            att vidta några andra åtgärder?
          </note>
          <note>
            Som förordningen ser ut i dag behöver man bara misstänka att
            man kan få problem för att få skyddsjaga. Det är fullkomligt oacceptabelt.
            Det här visar att vi verkligen behöver ha en översyn. Jag skulle
            vilja höra om miljöministern anser att detta är acceptabelt.
          </note>
          <note>
            Är det acceptabelt att vi har jakt på hotade arter?
          </note>
          <note type="speaker">
            Anf. 72 Miljöminister ANNA LINDH (s):
          </note>
          <note>
            Herr talman! Fågeldirektivet är implementerat i
          </note>
          <note>
            Sverige. Det som ger oss mycket stränga regler när det gäller
            skyddsjakt är implementerat i Sverige. Man kan inte bara säga
            att man är orolig för problem och därmed få tillgripa skyddsjakt.
            Man har faktiskt bevisbördan för att det inte finns några andra
            lämpliga åtgärder. Det är alltså en mycket sträng regel. Det är
            i definitiva undantagsfall, när det inte finns några andra möjligheter,
            som man får tillgripa skyddsjakten. I
          </note>
          <note>
            nästan samtliga fall finns det ju andra åtgärder. Man kan jaga
            under annan tid än häckningsperioden t.ex.
          </note>
          <note>
            och man kan vidta en mängd andra åtgärder. Det är bara i yttersta
            undantagsfall som man får använda skyddsjakten. Det framgår ju
            klart av både fågeldirektivet och av jaktlag och jaktförordning.
          </note>
          <note type="speaker">
            Anf. 73 GUDRUN LINDVALL (mp):
          </note>
          <note>
            Herr talman! Den här diskussionen är ganska absurd. Var någonstans
            kontrolleras att någon har vidtagit andra åtgärder innan man vidtar
            skyddsjakt? Det finns inte ens någon rapportskyldighet av hur
            mycket som jagas av dessa arter. Det finns ingen statistik, dvs.
            ingen vet hur många gråsparvar vi skjuter. Gråsparven är ju faktiskt
            en art som håller på att försvinna i Sverige. Den har gått tillbaka
            kraftigt under de senaste decennierna. Jag hävdar att skyddsjakt
            på gråsparv och pilfink härrör från en tid då vi hade en öppen
            hantering av brödsäd som vi inte har i dag. I
          </note>
          <note>
            dag går sädeskornen direkt från fältet till Lantmännens silo.
            Det finns alltså inget behov av någon sådan skyddsjakt.
          </note>
          <note>
            Anser miljöministern att jakt på dykänder med icke flygga ungar
            är acceptabel? I dag börjar jakten på dykänder i fjällen den 25
            augusti. Då ruggar fortfarande honorna, därför att ungarna inte
            är flygga. De behöver alltså inte ha sin fjäderdräkt intakt. Det
            bedrivs jakt på alfågel, svärta, sjöorre, vigg och knipa under
            den tid då ungarna inte är flygga. Är det acceptabelt? Är det
            i enlighet med fågeldirektivet? Och är det i enlighet med fågeldirektivet
            att bedriva jakt på stjärtand? Mellan 1 000 och 2 000 par häckar
            i Sverige. Den senaste jaktstatistiken som jag har hittat visar
            att man skjuter 1 500 fåglar. Är det i överensstämmelse med fågeldirektivet
            och med den svenska regeringens syn på jakt att jakt på hermelin
            och ekorre bedrivs under den tid då det kan finnas ungar i boet?
          </note>
          <note>
            Det finns ingenting i skyddsjaktlagstiftningen som kräver att
            man skall visa att man vidtagit några andra åtgärder innan man
            börjar skjuta. Faktum är att man kan säga att de här arterna är
            totalt fredlösa i Sverige.
          </note>
          <note>
            Det finns en risk för att detta inte handlar om jakt, utan om
            prickskytte på levande föremål. Både miljöministern och jag har
            väl träffat på barn som prickskjuter på fåglar. Det är naturligtvis
            någonting som vi måste få bort.
          </note>
          <note>
            Är det inte snarare så att det finns ett starkt behov av en översyn?
            Jägarnas organisationer är mycket starka i Sverige. Men glöm inte,
            miljöministern, att vi jämfört med jägarna är dubbelt så många
            som är organiserade i miljö- och naturskyddsorganisationer.
          </note>
          <note>
            Trots detta kan man se att de här organisationerna inte får göra
            sin stämma hörd när vi diskuterar jakt. Det senaste exemplet är
            den jaktutredning som finns i dag.
          </note>
          <note>
            Där finns inte miljö- och naturvårdsorganisationerna med.
          </note>
          <note>
            Detta har också uppmärksammats i en utredning som SNF gjorde
            för några år sedan. När man införde småviltsjakten i Sverige hade
            utredaren till uppdrag att inte höra naturskyddsorganisationerna
            och samerna. Utredningen kritiserar mycket skarpt det sätt på
            vilket småviltsjakten i Sverige infördes. Jag hävdar att vi borde
            se över lagen även i detta fall, se om den verkligen stämmer med
            fågeldirektivet och framför allt om den stämmer med den allmänna
            etiska uppfattningen i Sverige. Jag är övertygad om att den allmänna
            etiska uppfattningen inte är den att vi skall ha skyddsjakt på
            fåglar under häckningstiden. Den är inte heller den att vi skall
            ha jakt på arter under den tiden det finns små ungar.
          </note>
          <note>
            Jag anser att om man menar allvar med att vi skall ha en modern
            jaktlagstiftning så behövs en tuff, modig minister som vågar tänka
            självständigt och som vågar se över lagstiftningen så att den
            blir modern.
          </note>
          <note>
            Ministern skall se till att man rensar lagstiftningen och tar
            bort vissa arter, t.ex. gråsparv, pilfink, stare - från
          </note>
          <note>
            Sverige har vi kritiserat Frankrike mycket för jakt på stare
            men vi har själva skyddsjakt på den -, koltrast, hermelin och
            ekorre. Det här är arter som det inte finns någon som helst anledning
            att bedriva skyddsjakt på i dag. De bör tas bort ur lagstiftningen.
          </note>
          <note>
            Jag menar att detta är viktiga frågor. Om vi inte får en regering
            som vågar ta tag i de här frågorna finns en risk att vi får ett
            ökat jaktmotstånd i Sverige.
          </note>
          <note>
            Då kan debatten bli lika onyanserad som den är i många andra
            länder, t.ex. England.
          </note>
          <note>
            Jägarna tycks äga viltet. Så får det inte vara, utan vi måste
            få en jaktlagstiftning som även tillgodoser det allmänna intresset
            av bevarande.
          </note>
          <note>
            Jag frågar återigen: Är det verkligen inte dags för en översyn?
            Anser verkligen miljöministern att skyddsjakten på fåglar under
            häckningstid, på arter som är rödlistade och på däggdjur som har
            ungar är etisk försvarbar? Är det en linje som Sveriges regering
            vill ha i dag?
          </note>
          <note type="speaker">
            Anf. 74 Miljöminister ANNA LINDH (s):
          </note>
          <note>
            Herr talman! Jag har redan svarat på detta. Jag anser inte att
            den sortens jakt är riktig och jag anser att den jakten normalt
            sett inte skall förekomma. Däremot kan man inte för alla möjliga
            situationer avskriva möjligheten att jakt någon gång kan behövas
            i form av skyddsjakt. Det är därför vi har så stränga regler för
            skyddsjakten, nämligen att man bara får använda den om man inte
            kan få resultat på något annat tillfredsställande sätt. Den jakt
            som Gudrun Lindvall beskriver är alltså inte tillåten. Den kan
            bara accepteras i speciella undantagsfall.
          </note>
          <note>
            Dessutom kan jag inte gå in i den debatt om de allmänna jaktreglerna
            som Gudrun Lindvall nu vill föra, eftersom det är jordbruksministerns
            fråga. Gudrun Lindvall får återkomma i en debatt om jaktfrågorna
            med jordbruksministern. Skälet till att jag svarar på interpellationen
            är att Gudrun Lindvall direkt hänförde till den specifika fråga
            som fanns i propositionen.
          </note>
          <note>
            Däremot tänker jag inte ta över jaktfrågorna här i debatten.
            De hör helt och hållet till jordbruksministern. Gudrun Lindvall
            får alltså fortsätta att föra den debatten med jordbruksministern.
          </note>
          <note type="speaker">
            Anf. 75 GUDRUN LINDVALL (mp):
          </note>
          <note>
            Herr talman! Jag tackar för det beskedet. Det är ett mycket bra
            besked. I dag är det nämligen så att de stränga regler som Anna
            Lindh påstår finns i jaktförordningen inte finns. Jag kan inte
            tolka det här beskedet på annat sätt än att Anna Lindh kommer
            att se till att jordbruksministern aktualiserar en översyn av
            jaktförordningens bestämmelser. De bör ändras så att det klart
            framgår att jakt icke får bedrivas på det sätt som anges i dag
            om det behövs, för att förebygga skada osv.
          </note>
          <note>
            Jag hoppas också att svaret innebär att miljöministern är intresserad
            av att titta över vilka arter det bedrivs skyddsjakt på. Det finns
            nämligen många arter som det inte finns någon som helst anledning
            att bedriva skyddsjakt på. Jag tycker att detta är mycket angeläget.
          </note>
          <note>
            Jag hoppas också att miljöministern kan ta initiativ
          </note>
          <note>
            - och här tycker jag faktiskt att miljöministern har ett konkret
            ansvar - till att se till att vi får bort jakten på hotade arter.
            Det är faktiskt Miljödepartementets ansvar att se till att bevara
            en biologisk mångfald.
          </note>
          <note>
            I dag bedrivs jakt på stjärtand, som är hotad. Det bedrivs jakt
            på många dykänder där antalet fåglar är mycket litet, t.ex. sjöorre.
            Jakt bedrivs på bläsand, som också är en art som går starkt tillbaka
            på grund av att arten är väldigt kräsen vad gäller biotop. Skälet
            till jakten är att jägaren inte kan skilja de här andarterna från
            gräsand. Jag tycker att det är ett mycket dåligt skäl till jakt.
          </note>
          <note>
            Jag hoppas också att svaret innebär att Anna
          </note>
          <note>
            Lindh är villig att ta upp en diskussion om när jakttiderna börjar.
            Är det acceptabelt att jakttiden för dykänder i fjällen börjar
            den 25 augusti, trots att vi vet att ungarna då inte är flygga?
          </note>
          <note>
            Detta är viktiga frågor. Som det ser ut i dag är jägarorganisationerna
            mycket starka. Jägarna har den traditionen att de ser till att
            tillsätta gamla politiker som ordförande, som har en direkt ingång
            till regeringen. Detta är ett sätt som miljöorganisationerna aldrig
            har arbetat på. Naturligtvis kan man diskutera om det är riktigt.
          </note>
          <note>
            De utvärderingar som har gjorts av hur regeringen hanterat jaktfrågorna
            hittills är mycket nedslående.
          </note>
          <note>
            Man talar om brist på demokrati, om att man inte satt det allmännas
            bästa i första rummet osv.
          </note>
          <note>
            Jag hoppas att svaret kan innebära att vi får en rejäl översyn
            och en modern lagstiftning. Jag kommer att fortsätta att engagera
            mig i de här frågorna, därför att jag tycker att det är absurt
            att vi har den lagstiftning vi har i dag.
          </note>
          <note type="speaker">
            Anf. 76 Miljöminister ANNA LINDH (s):
          </note>
          <note>
            Herr talman! Regeringen skall naturligtvis på alla sätt arbeta
            för att bevara de hotade arterna. Vi skall ha en bra jaktlagstiftning,
            och det innebär att den är restriktiv när det gäller jakten och
            betydelsen för den biologiska mångfalden. Det är självklart.
          </note>
          <note>
            Däremot kan jag konstatera att olika intressen har olika uppfattningar.
            När jag talar med jägarna t.ex. så brukar de skälla på mig för
            att de anser att miljöintressena väger för tungt i jaktlagstiftningen.
          </note>
          <note>
            När det gäller jakttider och jaktregler i övrigt brukar jag hänvisa
            jägarnas klagomål till jordbruksministern, och jag får därmed
            även hänvisa Gudrun Lindvalls klagomål och den fortsatta debatten
            till jordbruksministern. De frågorna tänker jag inte gå in på
            här.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 1996/97:372 om kosovoalbaner
          </note>
          <note type="speaker">
            Anf. 77 Statsrådet PIERRE SCHORI (s):
          </note>
          <note>
            Herr talman! Ragnhild Pohanka har frågat mig om jag avser att
            vidta någon åtgärd för att tillse att inga fler kosovoalbaner
            återsänds till Bosnien-
          </note>
          <note>
            Hercegovina. Vidare har riksdagsledamot Pohanka frågat om jag,
            mot bakgrund av vad vi vet om det förtryck kosovoalbanerna utsätts
            för, avser att verka för en vidgad definition av begreppet humanitära
            skäl.
          </note>
          <note>
            Herr talman! Låt mig inleda med det följande.
          </note>
          <note>
            Under konflikten som ledde till f.d. Jugoslaviens upplösning
            kom runt 69 000 asylsökande från Förbundsrepubliken Jugoslavien
            till Sverige, det stora flertalet av dem från Kosovo. Ungefär
            21 000 fick permanent uppehållstillstånd, men ett stort antal
            ansågs inte ha tillräckliga skäl för att få uppehållstillstånd
            i Sverige.
          </note>
          <note>
            Kvar i Sverige finns därför en grupp på omkring
          </note>
          <note>
            5 000 personer som tidigare fått avslag på sin ansökan men som
            inte tillåts återvända till sitt hemland av det landets myndigheter.
            Därför har den situationen uppstått - som Ragnhild Pohanka påpekar
            - att många kosovoalbaner vistats i Sverige under lång tid.
          </note>
          <note>
            Jag förstår att det inneburit svårt lidande för dem som inte
            kunnat få en lösning på sin situation på grund av omständigheter
            som de naturligtvis inte själva råder över. Den politik som Förbundsrepubliken
            Jugoslavien för har inneburit att skäl för beviljande av uppehållstillstånd
            på humanitär grund har uppstått för vissa av de många som tvingats
            vänta här i
          </note>
          <note>
            Sverige under lång tid. Både Utlänningsnämnden och regeringen
            har nyligen tagit ställning till praxisbildande beslut i detta
            sammanhang, och beviljat uppehållstillstånd av humanitära skäl
            för vissa speciellt utsatta grupper. En individuell prövning sker
            alltid.
          </note>
          <note>
            Regeringen har också beslutat om en förordning som innebär att
            personer som oförskyllt fått vänta i över två år på att verkställighet
            av avvisningsbeslut kunnat genomföras, kan ansöka om bidrag på
            upp till
          </note>
          <note>
            30 000 kr per familj. Detta skall ses som ett stöd för att underlätta
            för dem som återsänds att åter finna sig till rätta i sitt forna
            hemland.
          </note>
          <note>
            Beträffande Ragnhild Pohankas första fråga vill jag säga att
            jag blev litet förvånad när jag läste den.
          </note>
          <note>
            Det har givetvis aldrig någonsin varit fråga om att kosovoalbaner
            skall sändas till Bosnien-Hercegovina.
          </note>
          <note>
            De är inte medborgare i Bosnien-Hercegovina utan i
          </note>
          <note>
            Förbundsrepubliken Jugoslavien.
          </note>
          <note>
            På Ragnhild Pohankas andra fråga vill jag svara att riksdagen
            helt nyligen tagit ställning till kriterier för skydd och uppehållstillstånd.
            Här fanns en bred uppslutning kring att inte förändra reglerna
            om humanitära skäl. Jag kan nämna att socialförsäkringsutskottet
            gjorde den bedömningen att det inte kunde uteslutas att s.k. politisk-humanitära
            skäl även i fortsättningen skulle kunna tillämpas. Sådan tillämpning
            har redan skett i beslut av Utlänningsnämnden. Någon förändring
            av den nyligen beslutade lagstiftningen är därför inte aktuell.
          </note>
          <note type="speaker">
            Anf. 78 RAGNHILD POHANKA (mp):
          </note>
          <note>
            Herr talman! Statsrådet Schori! Jag vill först be om ursäkt för
            min felskrivning. Jag vet inte hur det har hänt. Det skall naturligtvis
            inte stå "till Kosova"
          </note>
          <note>
            när jag vädjar om att vi inte skall sända tillbaka några kosovoalbaner.
          </note>
          <note>
            Jag får tacka för svaret. Det allra sista skall jag kommentera
            litet grand. Lagändring är inget jag förespråkar i detta fall
            - enbart en anpassning till verkligheten.
          </note>
          <note>
            Jag har varit nere i Jugoslavien i åtta dagar. Jag kom hem i
            söndags. Jag tänkte tala litet om det också.
          </note>
          <note>
            Jag tycker att Kosova är ett våldtaget land i Stor-
          </note>
          <note>
            Serbiens skugga. Slagskuggan är mörk, hotande, täcker hela landet
            och gäller alla albaner i landet. Det är 7 % av serberna och 3
            % av övriga folk som står utanför förtrycket, förutom den lilla
            minoriteten romerna - zigenarna - som om möjligt har det ännu
            värre.
          </note>
          <note>
            Den mest markanta skillnaden man märker när man kommer in i Kosova
            från den serbiska pustaliknande slätten är backarna och bergen,
            alla barn och ungdomar och mängden av halvfärdiga hus. Materialet
            i de allra flesta har sponsrats av albaner utomlands.
          </note>
          <note>
            Det är barn, ungdomar och vuxna.
          </note>
          <note>
            Efter fem dagar fyllda av besök och samtal med enskilda och grupper,
            oberoende fack, politiska partier och efter ett långt samtal med
            president Dr Ibrahim
          </note>
          <note>
            Rugova börjar bilden att klarna. Albaner som inte skriver på
            en lojalitetsförklaring till regeringen i Belgrad förlorar så
            gott som alla sina rättigheter. Även de som har skrivit på, har
            det visat sig efter en tid, förlorar också rättigheterna. De mister
            sina arbeten, barnbidrag, skolluncher, tillgång till sjukvård,
            och barnen mister tillträdet till de allmänna skolorna. Arbetslösheten
            är minst 70 %.
          </note>
          <note>
            26 % av befolkningen beräknas ha tbc. Vid
          </note>
          <note>
            WHO:s vaccinationsprogram mot polio upptäcktes
          </note>
          <note>
            49 000 barn mellan 0 och 7 år. Hela administrationen har kollapsat.
            Tbc, barnförlamning och vanliga barnsjukdomar skördar många offer.
            Barnen lider av anemi så gott som allmänt, och de har näringsbrist
            och dåligt immunförsvar. Barnen ser ut som barn i uländerna med
            insjunkna kinder, och de är bleka. Barnadödligheten är hög. Vi
            märkte när kosovoalbanerna kom som flyktingar till Sverige att
            de hade den sämsta hälsan av alla asylsökande. Tandvården är så
            gott som obefintlig. Det finns inga socialbidrag eller pensioner,
            och 3 % omfattas av socialförsäkringen.
          </note>
          <note>
            Likaväl som man i Kosova har en parallell regering och ett skuggparlament
            har man byggt upp ett eget skolsystem som inte har tillgång till
            de allmänna skolorna utan undervisar i villor och garage, delvis
            i osunda lokaler, utan värme, el och skolmaterial. Först betalar
            albanerna skatt - de som arbetar - till de allmänna skolorna,
            och sedan bekostar de dessutom sina barns skolor. Lärarna arbetar
            gratis, och det hela fungerar endast på grund av folkets solidaritet
            och utlandsalbanernas bidrag. Skolorna drivs i två- eller treskift.
            Moder Theresa är en NGO som tillhandahåller gratis sjukvård och
            medicin så långt som donationer och frivilligt arbete räcker.
          </note>
          <note>
            Det är obegripligt att folket överlever. Men både frustrationen,
            vreden och apatin växer jämsides. De drabbas också helt omotiverat
            av polisvåld, stölder och rån. De häktas lång tid utan rättegång
            och torteras regelbundet. Människor dör både i och utanför fängelserna
            av våld. 13 000-20 000 anmälningar görs per år av kränkningar
            av mänskliga rättigheter. Man vågar anmäla långt ifrån alla, så
            antalet är betydligt större.
          </note>
          <note>
            Barn och ungdomar, män och kvinnor, utsätts för misshandel, razzior
            och omotiverat våld. Även barn har dödats.
          </note>
          <note>
            Jag frågar i första hand om regeringen och statsrådet Schori
            är beredda att anpassa sig till verkligheten när det gäller att
            sända tillbaka kosovoalbaner.
          </note>
          <note type="speaker">
            Anf. 79 LENNART ROHDIN (fp):
          </note>
          <note>
            Herr talman! Vi har tidigare åtskilliga gånger diskuterat flyktingfrågorna
            relaterade till Förbundsrepubliken Jugoslavien och situationen
            i Kosova. Den debatten tänker jag inte ta upp här. Jag tänkte
            ta upp det som statsrådet säger i sitt svar.
          </note>
          <note>
            Han konstaterar där att den politik som Förbundsrepubliken Jugoslavien
            för har inneburit att skäl uppstår för att bevilja tillstånd på
            humanitär grund för vissa som har tvingats vänta i Sverige under
            lång tid.
          </note>
          <note>
            Det framgår inte om det som avses enbart är Jugoslaviens ovilja
            att låta dem komma tillbaka eller om det också avser förhållandena
            i Jugoslavien och i framför allt Kosova.
          </note>
          <note>
            Statsrådet säger också att både Utlänningsnämnden och regeringen
            nyligen har tagit ställning till praxisbildande beslut och beviljat
            tillstånd av humanitära skäl för vissa speciellt utsatta grupper.
            Jag skulle vilja att statsrådet även här utvecklade vad det rör
            sig om - vad det är som avses. Jag gör det därför att de allra
            flesta av de människor från Kosova som har varit här i Sverige
            har varit här väldigt länge.
          </note>
          <note>
            Den borgerliga regeringen - jag tror att det var i april 1994
            - fattade ett beslut som framför allt tog sikte på kosovoalbanska
            barnfamiljer. Det handlade om att de av humanitära skäl, beroende
            på att de hade varit i Sverige i två år eller mer, gavs rätten
            att stanna i Sverige. Det var säkert riktigt att man begränsade
            det på det sättet den gången.
          </note>
          <note>
            Nu har det gått fem år efter det att de flesta av dessa människor
            kom hit. Jag förmodar att det inte rör sig om människor med barn,
            men det rör sig ändå i åtskilliga fall om människor som kom samtidigt
            med andra, varav många fick besked om att de skulle få stanna
            redan i april 1994. Det gäller t.ex. människor som har barn. Det
            finns starka bindningar.
          </note>
          <note>
            Fanns det starka humanitära skäl att ge barnfamiljer rätt att
            stanna i april 1994 är det klart att det successivt uppstår allt
            starkare humanitära skäl även för dem som inte har barn. De allra
            flesta av dem har varit i Sverige i fem år eller mer.
          </note>
          <note>
            Därför skulle det ändå vara intressant att veta vad det är man
            har avsett med de praxisbildande besluten och hur statsrådet ser
            på att det faktiskt uppstår humanitära skäl även för människor
            utan barn när de har vistats i Sverige tillräckligt länge.
          </note>
          <note type="speaker">
            Anf. 80 Statsrådet PIERRE SCHORI (s):
          </note>
          <note>
            Herr talman! Jag vill först säga att det är bra att riksdagsledamöter
            besöker krisområden, och då särskilt en så pass stark potentiell
            konflikthärd som Kosovo. Den bild som Ragnhild Pohanka ger av
            läget i
          </note>
          <note>
            Kosovo överensstämmer väl med den som vår ambassad rapporterar
            genom sina täta besök där nere och nära dialog med alla grupper,
            politiker, enskilda organisationer, osv. i Kosovo.
          </note>
          <note>
            Det som däremot är avgörande för de individuella fall som vi
            talar om är inte den ekonomisk-sociala situationen i landet, som
            kan vara dyster, och är det, utan frågan om man har asylskäl och
            skyddsbehov i
          </note>
          <note>
            Sverige eller inte. Det är därför som vi har den individuella
            prövningen, och den har också tillämpats i en rad fall.
          </note>
          <note>
            När det gäller Lennart Rohdins fråga har det gått mycket lång
            tid på grund av Belgradregimens vägran att följa internationella
            förpliktelser. Nu är vi ganska nära ett avtal med Förbundsrepubliken
            Jugoslavien om återtagande av sina medborgare. I det läget innebär
            det naturligtvis inte att vi med automatik skickar i väg dem som
            inte har fått uppehållstillstånd i Sverige, utan det finns möjligheter
            till ny ansökan. Då spelar det naturligtvis in att man har varit
            här under en lång tid, andra nya omständigheter med barn eller
            om man själv kan visa att man är förföljd av olika skäl.
          </note>
          <note>
            Jag vill inte förutskicka vad det kan vara för situation som
            kan uppstå för att det skall leda till eventuellt permanent uppehållstillstånd
            i ett nytt läge. Men faktum är, och det kvarstår, och det är viktigt
            för de människor som har varit här väldigt länge, att tiden spelar
            in också vid en positiv bedömning.
          </note>
          <note type="speaker">
            Anf. 81 RAGNHILD POHANKA (mp):
          </note>
          <note>
            Herr talman! Jag träffade också Sveriges representant på ambassaden.
            Vi hade ett långt samtal. Speciellt de unga män som inte har gjort
            sin värnplikt, eller de som varit politiskt aktiva, som redan
            återsänts från
          </note>
          <note>
            Tyskland och även från Sverige flyttar omkring på olika platser
            och vågar inte sova två nätter på samma ställe i rad. De riskerar
            nämligen fängelse, med allt vad det innebär i Kosova.
          </note>
          <note>
            En icke-svensk västdiplomat i närområdet liknar återsändandet
            av flyktingar till Kosova med återsändandet av judar till Tyskland
            under andra världskriget. Jag skulle själva vilja jämföra med
            att sända
          </note>
          <note>
            ANC-medlemmar till Sydafrika eller torterade kurder till Turkiet
            eller andra delar av Kurdistan. Människor som mister arbetet körs
            ut från sina bostäder. Det är hundratals fall i varje stad. Razziorna
            efter vapen måste man muta sig ur, annars riskeras fängelse.
          </note>
          <note>
            Avtalet mellan Tyskland och Serbien om återsändande av flyktingar
            är klart och undertecknat. Motsvarande avtal mellan Sverige och
            Serbien förbereds.
          </note>
          <note>
            President Rugovas krav är att Kosova skall vara delaktigt i avtalet
            och inte enbart informeras. Här råder apartheid. Ett sofistikerat
            folkmord pågår med planerad fattigdom och grovt förtryck som vapen.
            Sverige har ett speciellt ansvar för dem som sökt asyl här. Vi
            kan inte sända tillbaka dem till nöd och förföljelse.
          </note>
          <note>
            Nöd får alla, men det finns skillnad på fattigdom och förtryck.
          </note>
          <note>
            Enligt en MR-kämpe i Kosova bryter serberna mot
          </note>
          <note>
            62 artiklar i MR-konventionen, tortyrkonventionen och barnkonventionen
            dagligen. Kosovas öde är i
          </note>
          <note>
            Europas händer. Kosova är en tickande bomb. Befolkningen sitter
            i ett allt hårdare skruvstäd. Den tändande gnista som behövs kan
            vara ytterst liten. Skall världssamfundet komma för sent ännu
            en gång? Carl
          </note>
          <note>
            Bildt sade den 28 maj: Man sticker huvudet i sanden när det gäller
            den alarmerande situationen i Kosova.
          </note>
          <note>
            Han har i ett annat samtal uttalat sig om att det behövs en republik
            i Kosova.
          </note>
          <note>
            18 kosovaalbaner sitter inför rätta. Deras advokater hävdar att
            de utsatts för brutal tortyr och elchocker. Det är alldeles nu
            i dagarna. De har tvingats att erkänna brott. 15 nya hotas av
            rättegång. I det senaste meddelandet från Kosova står det: Serber
            stänger albanska affärer. Handikappade albaner fängslade i
          </note>
          <note>
            Serbien. Civila serber bryter sig in i albanska hus.
          </note>
          <note>
            Ytterligare 222 albaner - jag tror det var i Pristina -
          </note>
          <note>
            kommer att bli hemlösa. Den serbiska statsterrorn fortsätter
            i Kosova.
          </note>
          <note>
            Ett sådant land måste Sverige agera emot. Till ett sådant land
            måste vi sätta stopp för avvisningar. Vi ökar bara fattigdomen
            och arbetslösheten genom att sända tillbaka människor. Jag håller
            också på att ta kontakt med Tyskland. Det har visserligen redan
            underskrivit ett avtal. Men man måste stoppa avvisningarna till
            Kosova. Vi kan inte fortsätta att underlätta ett sådant förtryck
            och ett folkmord. Dessutom finns alla de skäl som även statsrådet
            har talat om med lång vistelse, barn osv. Det är inte så att de
            ensamstående på något sätt undantas från förföljelse.
          </note>
          <note>
            När det gäller de pengar man tänker ge dem muddras dessa människor
            redan på Belgrads flygplats. Det är nästan omöjligt att ha några
            pengar kvar.
          </note>
          <note>
            En av de våra som var med på Västerås stifts resa åkte i en skraltig
            gammal bil och skulle privat besöka familjer. Han hejdades mycket
            snabbt, och de fick betala 500 tyska mark i böter. Den bilen gick
            inte att köra fortare än i 60 km i timmen, och där var hastighetsgränsen
            80.
          </note>
          <note>
            Det finns ingen reson eller någon laglighet bakom att man förtrycker.
            Om man skulle råka tortera någon så att personen t.o.m. avlider
            får man i allmänhet inga som helst straff för det, och bevis gäller
            inte. Detta är en sådan stat där vi måste ingripa.
          </note>
          <note type="speaker">
            Anf. 82 LENNART ROHDIN (fp):
          </note>
          <note>
            Herr talman! Jag tänker inte gå in på den tidigare diskussionen
            om avvisningarna som sådana och min syn på ett sådant avtal med
            Förbundsrepubliken Jugoslavien. Men om man nu är så nära att det
            blir ett sådant avtal - och det torde regeringen i så fall fullfölja
            - är jag naturligtvis tacksam för och tar fasta på det statsrådet
            sade att det inte ligger någon automatik i detta och att dessa
            människor i det läget har möjlighet att komma in med en ny ansökan
            och få sina skäl, inklusive vistelsetiden i Sverige, beaktade
            vid ytterligare ett tillfälle.
          </note>
          <note>
            Det är mycket möjligt att ett sådant avtal är nära i tiden. Jag
            har haft förmånen, om man så säger, att själv syssla med sådana
            frågor tidigare. Tyvärr är vår erfarenhet att vi från svensk sida
            har en större benägenhet att tro att vi är nära slutet på den
            här typen av förhandlingar mycket tidigare än vad som man visar
            sig vara på grund av den typ av regimer vi förhandlar med. Det
            kan alltid inträffa nya saker, och sedan vet man inte hur det
            förverkligas. Jag var själv med om ett exempel som jag tyckte
            var väldigt besvärande, nämligen de mycket utdragna förhandlingarna
            om att återsända människor till Eritrea. De förhandlingarna drog
            ut på tiden därför att man trodde: Nu är vi nära.
          </note>
          <note>
            Nu bör vi kunna nå ett avtal.
          </note>
          <note>
            Detta måste också vägas in när man slutgiltigt behandlar de humanitära
            skälen. Detta påverkar människors välbefinnande under den tid
            de väntar på det som regeringen förespråkar.
          </note>
          <note type="speaker">
            Anf. 83 Statsrådet PIERRE SCHORI (s):
          </note>
          <note>
            Herr talman! Det som vi måste ha i fokus hela tiden är de asylsökandes
            situation och vårt ansvar därvidlag. Jag kan försäkra att vi följer
            situationen i
          </note>
          <note>
            Kosova med största intresse och noggrannhet. Vi är medvetna om
            att vi här har den kanske farligaste situationen i Europa. Just
            nu står det och väger mellan kris och någon sorts konsolidering.
            Det som ligger i konsolideringsvågskålen är att Förbundsrepubliken
          </note>
          <note>
            Jugoslavien är angelägen om att bli en integrerad del av det
            europeiska samarbetet. Det är också det som omvärlden utnyttjar.
            Det är både morot och piska.
          </note>
          <note>
            Det finns också en internationell närvaro på platsen. Inte minst
            amerikanerna har en representation och ligger på.
          </note>
          <note>
            Å andra sidan är läget oroande. Det finns en starkt ökande "terroristisk"
            verksamhet. Jag säger terroristisk med citationstecken därför
            att man inte riktigt vet vad det kommer sig av, men det är bomber
            och attentat. Vart det leder vet man inte heller.
          </note>
          <note>
            Vi måste hantera situationen, och vi följer den noga. Det har
            inte bara att göra med flyktingsituationen och Sveriges ansvarstagande
            därvidlag, utan det har att göra med freden och stabiliteten i
            hela Balkan.
          </note>
          <note>
            En annan sak jag vill säga är att det är viktigt att vi inte
            använder överord på någon sida. Vi skall inte släta över de orostecken
            som finns. Å andra sidan skall vi inte heller, för sakens skull
            och för de individers skull som väntar på vad som skall hända
            med dem, tala om folkmord. Det går inte heller att jämföra situationen
            i Sydafrika och apartheid med detta. I
          </note>
          <note>
            Pristina sitter president Rugova i något slags parallell regering.
            I Sydafrika satt Mandela på Robin Island.
          </note>
          <note>
            Men, som sagt var, det är en mycket ovanlig situation - den är
            helt unik - för de asylsökande, och tiden går. Men tiden står
            i detta fall på de asylsökandes sida, och det kommer myndigheterna
            att ta hänsyn till.
          </note>
          <note type="speaker">
            Anf. 84 RAGNHILD POHANKA (mp):
          </note>
          <note>
            Herr talman! Jag menar att jag inte har använt överord. Tidigare
            förekom förgiftning av barn i skolorna. Det har konstaterats.
            Det förekommer inte längre. De får nämligen ingen skolmat längre.
            Den får de betala själva. Vi besökte skolorna. Situationen var
            oerhört svår. Men det är en annan sak. I ett fattigt land kan
            skolorna ha en svår situation. De muddras på pengar in på bara
            skinnet.
          </note>
          <note>
            Vi besökte UNHCR, Humanitarian Law och Women in black, vi besökte
            enskilda familjer och grupper, och det var öppna dörrar överallt
            dit vi kom. Jag vet att Invandrarverket har nekats att få komma
            in i
          </note>
          <note>
            Kosova. Vi åkte dit som turister, och det kan ju hända att det
            var därför vi släpptes in.
          </note>
          <note>
            Desperationen växer, det är alldeles riktigt. Till slut - om
            ett folk blir förtryckt för mycket - är det risk för att det exploderar,
            antingen genom folket eller genom någon incident som ytterligare
            ökar förtrycket.
          </note>
          <note>
            Jag skulle önska att fler människor hade varit där och kunde
            bekräfta det jag berättar. Vi var en grupp på sju. Vi kommer så
            småningom med en rapport i juli.
          </note>
          <note>
            Det var människor från Västerås stift, Skara stift,
          </note>
          <note>
            Gävle och så jag. Vi delade upp oss. Några besökte familjer och
            återvändande flyktingar, några besökte de olika grupperna, och
            vi försökte hinna med så mycket som möjligt.
          </note>
          <note>
            Det här är allvarligt. Jag frågar om det inte finns någon möjlighet
            att verkligen överväga det här igen.
          </note>
          <note>
            Rugova har egentligen ingenting att bestämma om.
          </note>
          <note>
            Det är Serbien som bestämmer. Men det är unikt på så sätt att
            man har sin parallellregering hemma, medan t.ex. Tibet, liksom
            andra länder, ju har en exilregering. Man försöker stå ut hemma.
            Man får ju inte ha några plenum.
          </note>
          <note>
            Taletiden är slut. Jag får tacka för interpellationen!
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 1996/97:329 om bistånd till återuppbyggnaden
            i Bosnien-
          </note>
          <note>
            Hercegovina
          </note>
          <note type="speaker">
            Anf. 85 Statsrådet PIERRE SCHORI (s):
          </note>
          <note>
            Herr talman! Lennart Rhodin har frågat mig vad regeringen avser
            göra för att underlätta förutsättningslöst svenskt bistånd till
            lokala civila projekt till stöd för utsatta grupper. Bakgrunden
            till Lennart Rhodins fråga synes vara att Sida har avslagit en
            ansökan om stöd till verksamhet som riktar sig till utsatta barns
            skolgång. Sida är en självständig myndighet som har regeringens
            uppdrag att inom vissa ramar genomföra biståndsinsatser i bl.a.
            Bosnien-Hercegovina.
          </note>
          <note>
            Lennart Rhodins fråga förvånar mig något. Svaret är självfallet
            att regeringen inte skall göra någonting.
          </note>
          <note>
            Förutsättningslöst bistånd till Bosnien motverkar fredsprocessen.
            Biståndet till Bosnien skall, med undantag för rent humanitära
            insatser vilka naturligtvis förutsätter humanitära behov, i största
            möjliga utsträckning inte vara förutsättningslöst utan knytas
            till villkor som relateras till att de politiska ledarna i
          </note>
          <note>
            Bosnien implementerar Daytonavtalet.
          </note>
          <note>
            Det svenska biståndet till Bosnien-Hercegovina kan grovt delas
            in i fyra delar: integrerade områdesprogram, psykosociala projekt,
            förvaltningsstöd och stöd till mänskliga rättigheter och demokrati.
            Alla dessa innehåller stöd till utsatta grupper.
          </note>
          <note>
            I de integrerade områdesprogrammen är tanken att människor inte
            bara behöver tak över huvudet. Programmen söker därför möta även
            andra behov såsom skola, arbete, hälso- och sjukvård, minröjning
            etc.
          </note>
          <note>
            Barnen är här en av huvudmålgrupperna.
          </note>
          <note>
            Inom den psykosociala delen ger Sverige stora bidrag till Unicefs
            och WHO:s verksamheter i Bosnien.
          </note>
          <note>
            Det främsta målet för WHO under 1997 är att möjliggöra för myndigheterna
            och befolkningen att återta ansvaret för hälsovården och minska
            behoven av katastrofhjälp. Sverige stöder denna reformering och
            rekonstruktion av hälsovården i Bosnien med 5 miljoner kronor
            i år. Ett genomgående tema i WHO:s program är att primärvården,
            såväl fysisk som mental, skall decentraliseras till lokal nivå.
          </note>
          <note>
            Genom Sida stöder Sverige även den norska frivilligorganisationen
            Norsk Folkehjälps arbete i Tuzla-Zenica-regionen, vilket framför
            allt vänder sig till traumatiserade kvinnor och barn. Norsk Folkehjälp
            har framgångsrikt bedrivit denna verksamhet tillsammans med bosniska
            myndigheter och bosnisk fackpersonal i över tre år.
          </note>
          <note>
            Genom den svenska organisationen Kvinna till
          </note>
          <note>
            Kvinna bidrar Sverige aktivt till att förbättra livet för ett
            stort antal särskilt utsatta och traumatiserade kvinnor och barn.
            Verksamheten i ett antal kvinnocentrum i Travnik och Mostar bedrivs
            av en lokal organisation, Stupe Nade. Kvinna till Kvinna har även
            med finansiering från Sida köpt in en mobil mödravårdscentral
            som har bemannats med lokal personal.
          </note>
          <note>
            Den ursprungliga tanken var att mobilen skulle betjäna både muslimer
            och kroater i Travnikområdet.
          </note>
          <note>
            Detta har emellertid hittills visat sig omöjligt. Den mobila
            mödravårdscentralen kommer att överlämnas till det bosniska hälsovårdsministeriet
            när de har möjligheter att själva bedriva verksamheten.
          </note>
          <note>
            Herr talman! Detta var ett försök att kort beskriva litet av
            det som är på gång inom det område som jag uppfattade att Lennart
            Rhodin ville veta mer om. Det är rätt att fredsprocessen går långsamt.
            Detta beror framför allt på de tre gruppernas uppenbara ovilja
            att försonas i samma land, Bosnien-Hercegovina. Sverige och övriga
            delar av det internationella samfundet gör en hel del, och även
            om det är svårt att prioritera bland alla behov i landet så kan
            jag försäkra Lennart
          </note>
          <note>
            Rhodin att Sverige inte på något sätt glömmer bort de svaga och
            utsatta i Bosnien - tvärtom.
          </note>
          <note type="speaker">
            Anf. 86 LENNART ROHDIN (fp):
          </note>
          <note>
            Herr talman! Jag har många gånger diskuterat
          </note>
          <note>
            Bosnien-Hercegovina här i kammaren med statsrådet
          </note>
          <note>
            Schori. Det gjorde jag redan på den tiden när han företrädde
            oppositionen i de här debatterna. Vi har diskuterat många olika
            aspekter. Det har varit debatter som ibland har varit rätt laddade,
            och det gör kanske att även den här debatten och de formuleringar
            som statsrådet använder kan ha flera bottnar.
          </note>
          <note>
            Debatterna har handlat om tystnaden, inte bara i
          </note>
          <note>
            Sverige, inför det folkmord som skedde. Det har handlat om oviljan,
            eller åtminstone oförmågan, att stödja de fredskrafter som hela
            tiden fanns i det forna
          </note>
          <note>
            Jugoslavien, inte minst i Bosnien - de krafter som aktivt ville
            verka för multietnisk samlevnad.
          </note>
          <note>
            Det har ju lett till att man inte bara i omvärlden utan också
            på plats har accepterat eller tvingats acceptera de styrande ledarna
            på alla sidor, vilket fortsätter att undergräva freden precis
            som statsrådet säger. Det kanske inte i första hand är gruppernas
            ovilja att försonas, utan deras ledares ovilja - dem som vi har
            förhandlat med - som gör att detta fortsätter.
          </note>
          <note>
            Fredsprocessen går långsamt. De styrande tillåts förhala och
            sabotera förverkligandet av Daytonavtalet. Tiden går snabbt. Nu
            senast har det skett ett byte av hög representant. Jag tror inte
            att det bytet kommer att underlätta - inte därför att jag ifrågasätter
            personen, utan därför att det handlar om en helt ny person utan
            erfarenhet av det här fredsarbetet. Han skall ungefär ett år innan
            USA och andra hotar att dra tillbaka sina styrkor ta itu med ett
            arbete som i stort sett bara har påbörjats.
          </note>
          <note>
            Under kriget fanns det, som jag tidigare sade, oberoende individer
            och grupper, på alla sidor och från alla olika etniska grupper,
            som ville arbeta mot det som skedde. Ibland var de kanske t.o.m.
            goda alibin för de styrande. Men det gav ändå många av oss hopp
            inför framtiden.
          </note>
          <note>
            När det gäller det enskilda fall som jag relaterar till i min
            interpellation tänker jag inte be statsrådet kommentera det, utan
            de principiella frågor som det reser. Det handlar, kanske symtomatiskt,
            om en ansökan till Sida från kanske den organisation i Sverige
            som har varit mest öppet kritisk till både den förra och den nuvarande
            regeringens politik, nämligen Låt
          </note>
          <note>
            Bosnien leva.
          </note>
          <note>
            Det gäller ett projekt i Bosnien som drivs av en av dessa udda
            organisationer som verkligen vill förverkliga samlevnaden. Den
            leds av en udda person - Jovan Divjak - som är känd som serbisk
            general som ledde de bosniska regeringsstyrkornas försvar av
          </note>
          <note>
            Sarajevo under tre och ett halvt års belägring. Han fortsätter
            sitt arbete även när han inte längre behövs av de styrande i Sarajevo.
          </note>
          <note>
            Statsrådet säger i sitt svar att det svenska programmet delas
            in i fyra delar. Den första är integrerade områdesprogram. Det
            är utmärkt. Statsrådet säger att det inte bara innebär tak över
            huvudet utan också skola, arbete, hälso- och sjukvård, etc. Det
            första han nämner är skola. Jag tar fasta på det.
          </note>
          <note>
            I sitt avslag på ansökan säger Sida som skäl för avslaget att
            undervisningssektorn inte ingår i återuppbyggnadsprogrammet. I
            en senare kommentar till detta avslag skriver Sida:s generaldirektör
            att utbildning inte ingår bland de prioriterade sektorerna.
          </note>
          <note>
            Jag tar för givet att det är statsrådets ord som gäller och konstaterar
            att Sida i detta sammanhang uppenbarligen har missuppfattat de
            prioriteringar som regeringen har givit. Jag hoppas att regeringen
            kommer att framföra detta till Sida.
          </note>
          <note type="speaker">
            Anf. 87 RAGNHILD POHANKA (mp):
          </note>
          <note>
            Herr talman! Ett par veckor tidigare var jag i
          </note>
          <note>
            Bosnien, och jag har verkligen försökt att sätta mig in i dessa
            frågor på plats. Genom att vara med i styrelsen för samma organisation
            som Lennart Rohdin, Låt
          </note>
          <note>
            Bosnien leva, har jag också fått information under hela tiden.
          </note>
          <note>
            Jag är medveten om att Sverige gör en stor insats för Bosnien
            i fråga om bidrag och uppbyggnad. Behoven är ju oändliga och olika
            på olika platser.
          </note>
          <note>
            Vad jag vill säga är att detta arbete går oerhört långsamt. Jag
            tror att det måste gå så långsamt.
          </note>
          <note>
            Jag besökte en plats med ungefär 600 000 invånare, varav 200
            000 var displaced persons. Dessa människor är alltså på fel ställe.
            Det går nästan inte att flytta dem tillbaka till det ställe där
            de skall vara.
          </note>
          <note>
            Dessutom bor de i hus som andra människor har varit tvungna att
            lämna. Om de människor som har lämnat dessa hus skulle komma tillbaka
            måste de människor som bor där nu lämna husen. Detta är oerhört
            svårt.
          </note>
          <note>
            Jag vill nästan säga att vi delvis bidrar till den etniska rensningen
            när vi låter människor flytta tillbaka till majoritetsområden.
            Jag vet inte hur det annars skall gå till. Jag har ingen lösning
            på det problemet.
          </note>
          <note>
            En NGO-tjänsteman sade till mig: Tack för hjälpen med den etniska
            rensningen när ni skickar tillbaka människor till majoritetsområden.
          </note>
          <note>
            Men jag vet också hur omöjligt det skulle vara att skicka dem
            till minoritetsområden. Jag har därför inget förslag till lösning
            på detta problem.
          </note>
          <note>
            Jag vill betona att det är viktigt att vi fortsätter med detta,
            och jag hoppas att vi gör det. Det är också viktigt att riksdagsledamöter
            och andra försöker komma till platsen, eftersom man då får reda
            på så oerhört mycket mer. På denna plats hade vi inte samma möjligheter
            som i Kosova, men vi fick ändå se en hel del. Ship to Bosnia gör
            en insats över folkbarriärerna och språkbarriärerna, även om de
            inte är så stora i Bosnien men som finns ändå, och hjälper människorna
            att leva tillsammans där det finns en vilja. Men där viljan inte
            finns är det oerhört svårt att sätta in några hjälpprojekt.
          </note>
          <note>
            Jag hade egentligen inte någon fråga.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 1996/97:349 om repatriering
          </note>
          <note type="speaker">
            Anf. 88 Statsrådet PIERRE SCHORI (s):
          </note>
          <note>
            Herr talman! Yvonne Ruwaida har frågat mig dels om jag avser
            att agera för att möta krav som ställts på repatriering, dels
            varför jag inte har varit ute i debatten för att visa på regeringens
            ståndpunkt i dessa frågor.
          </note>
          <note>
            På den första frågan vill jag med en gång ge klart besked: Den
            svenska migrationspolitiken syftar inte på något sätt till att
            av samhällsekonomiska eller liknande skäl främja återvändande
            av personer som fått permanent uppehållstillstånd i Sverige. Den
            inställningen kommer jag att hålla fast vid och klargöra när det
            behövs.
          </note>
          <note>
            Grundläggande för återvandringsperspektivet är att den som fått
            permanent uppehållstillstånd i vårt land själv skall avgöra om
            och när han eller hon vill återvända till sitt ursprungsland.
            Påtryckningar av stat eller kommun för att förmå invandraren att
            återvända till ursprungslandet kan alltså inte accepteras. Alla
            invandrare måste kunna känna att Sverige är deras hemland tills
            de själva beslutar annorlunda.
          </note>
          <note>
            När det gäller flyktingar är det en internationell princip att
            de inte skall tvingas att återvända till ett land där de riskerar
            förföljelse. Sveriges uppslutning kring denna princip är absolut.
          </note>
          <note>
            Internationella flyktinginsatser har samtidigt det långsiktiga
            målet att skyddsbehövande skall kunna återvända när säkra förhållanden
            råder i ursprungslandet. Det är den princip som inte minst FN:s
            flyktingkommissarie, UNHCR, arbetar efter. Det är en central del
            också i den svenska synen på den frivilliga återvandringen.
          </note>
          <note>
            Att återvända är många gånger ett lika stort och svårt steg som
            det var att lämna hemlandet, särskilt om vistelsen i det nya landet
            varat lång tid. I grunderna för migrationspolitiken framhåller
            statsmakterna därför att det är viktigt att möjligheten att återvandra
            är ett aktivt och positivt inslag i politiken redan från början
            och inte genomförs eller uppfattas som en påtryckning gentemot
            dem som fått permanent uppehållstillstånd i Sverige.
          </note>
          <note>
            Det synsätt jag just redovisat är det som används i den proposition
            som regeringen på mitt förslag lade fram i september förra året.
            Den nya migrationspolitiken innefattar både invandrings-, flykting-,
            invandraroch återvandringsfrågor och betonar det nödvändiga med
            en helhetssyn. I propositionen anges återvandringsperspektivet
            som en av grunderna för migrationspolitiken, och ett av kapitlen
            i propositionen behandlar särskilt dessa frågor. Något sammanhängande,
            avskilt politiskt område utgör inte återvandringsfrågorna.
          </note>
          <note>
            Riksdagen fattade beslut om propositionen i december. Det finns
            alltså helt aktuella grunder för politiken på detta område.
          </note>
          <note>
            Inställningen till återvändande är enligt min uppfattning tydlig
            i propositionen. Där sägs också att det finns anledning att ta
            fasta på det intresse för återvandringsfrågor som på senare år
            framkommit bland de invandrade själva. Svårigheterna att komma
            in på den svenska arbetsmarknaden i dagens läge har säkert bidragit
            till detta ökade intresse. Regeringen har följt upp riksdagens
            beslut bl.a. genom att förbättra det stöd som sedan länge finns
            för skyddsbehövande som vill återvända till sitt ursprungsland
            men som själva saknar medel för att göra detta. Stödet ligger
            på en så begränsad nivå att det knappast kan tolkas som att regering
            och riksdag försöker locka människor som fått skydd i Sverige
            att för pengarnas skull lämna landet. Men att slippa stå för resekostnaderna
            och ha litet medel för försörjning under en första tid i sitt
            gamla hemland kan vara viktigt. Det kan vara en av de omständigheter
            som kan påverka den enskildes val mellan att stanna i Sverige
            eller återvända till sitt ursprungsland.
          </note>
          <note>
            Yvonne Ruwaida frågar vidare varför jag inte varit ute i debatten
            för att visa på regeringens ståndpunkt i dessa frågor. I den migrationspolitiska
            propositionen redovisas regeringens syn på ett utförligt sätt.
            I samband med att propositionen lades fram har jag i många sammanhang
            tagit upp de centrala inslagen i politiken, dit också återvandringsfrågorna
            hör. Det rör sig om ett stort antal inlägg i tidningarna och om
            framträdanden i radio och TV och på ett stort antal platser i
            landet.
          </note>
          <note>
            I samband med olika insatser för återvändande till
          </note>
          <note>
            Bosnien-Hercegovina och inte minst vid den höjning av återresebidraget
            för skyddsbehövande som skett fr.o.m. denna månad, har jag också
            fört fram statsmakternas syn på återvandringen. När det i något
            sammanhang diskuterats om omfattande kommunalt stöd till återvändande
            till Bosnien-Hercegovina - t.ex.
          </note>
          <note>
            i Småland - har jag tagit avstånd från tanken att man av kommunalekonomiska
            skäl skulle ge stora penningsummor åt invandrare om de återvänder
            till sitt ursprungsland. Jag välkomnar den ytterligare möjlighet
            som Yvonne Ruwaida här gett mig att klargöra innehållet i migrationspolitiken
            just när det gäller återvandring.
          </note>
          <note>
            Då Yvonne Ruwaida, som framställt interpellation nr 349, anmält
            att hon var förhindrad att närvara vid sammanträdet, medgav tredje
            vice talmannen att Per
          </note>
          <note>
            Lager i stället fick delta i överläggningen.
          </note>
          <note type="speaker">
            Anf. 89 PER LAGER (mp):
          </note>
          <note>
            Herr talman! Jag får på min partikollega Yvonne
          </note>
          <note>
            Ruwaidas vägnar tacka ministern för svaret. Tyvärr har hon hastigt
            insjuknat och kan inte vara här. Jag utgår från att hon vid annat
            tillfälle återkommer till frågan om svaret inte är till fyllest.
          </note>
          <note type="speaker">
            Anf. 90 GUSTAF VON ESSEN (m):
          </note>
          <note>
            Herr talman! Man kan säga, som statsrådet sade, att här har lagts
            fram en proposition till riksdagen som har antagits. Yvonne Ruwaida
            har ställt sig bakom återvändanderesonemanget i det betänkande
            som har tagits, så hon har lika väl som jag själv och alla andra
            alla skäl i världen att marknadsföra just det synsätt som finns
            i den bok som jag har här, där det står rätt utförligt om det.
          </note>
          <note>
            Skydd och återvändande var mycket centrala begrepp under utredningsperioden
            när vi skulle ta fram ett flyktingpolitiskt betänkande. Återvändandeperspektivet
            har egentligen inte diskuterats särskilt mycket det senaste decenniet,
            utan det är först de senaste åren som det har kommit upp på ytan
            och blivit mer intressant att titta på. Ju mer vi i utredningen
            försökte få klarhet i hur vi skulle bära oss åt, desto svårare
            insåg vi att det var.
          </note>
          <note>
            Det är väldigt olika förutsättningar i olika länder och i olika
            etniska grupper, och omständigheter i övrigt gör att det inte
            finns ett enhetligt synsätt på hur man skall tackla den här mycket
            svåra problematiken.
          </note>
          <note>
            Alla som vill och har möjlighet att återvända till sitt hemland
            skall självfallet få support och stöd till det. Där har jag ingen
            annan åsikt än statsrådet -
          </note>
          <note>
            tvärtom. Jag tycker att hans svar är väldigt bra på den punkten.
          </note>
          <note>
            Jag vänder mig mycket klart mot kommunalekonomiska resonemang
            på det här området. Man kan inte "köpa ut" människor ur landet,
            utan detta måste komma som ett eget initiativ. Om man vill åka
            tillbaka kan man få ett visst stöd till detta. Men att kommuner
            "köper ut" folk är inte bra, och så får det inte gå till. Däremot
            kan jag nästan i vissa lägen förstå kommunerna, med de stora socialbidrag
            som de har, att de kan göra kommunalekonomiska kalkyler. Men det
            är ändå inte rätt sätt att "köpa bort" dem.
          </note>
          <note>
            När statsrådet talar om helhetssyn, kan man möjligtvis koppla
            det till den tidigare diskussionen, om
          </note>
          <note>
            Bosnien. Där fanns projekt som var kopplade till återvändande,
            men samtidigt gav man pengar för återuppbyggnad. Schweiz hade
            bl.a. sådana projekt, och andra länder diskuterade också detta.
            Man kan där se en koppling mellan bistånd och återvändande såsom
            det skulle kunna utföras i praktiken. Nu rörde det sig i de fallen
            mer om människor som hade haft tillfälliga uppehållstillstånd
            och som skulle tillbaka, och det var då en större press på att
            man måste göra någonting.
          </note>
          <note>
            Det kanske inte vore ointressant att överväga en sådan koppling
            också när vi själva så småningom skall försöka hjälpa dem som
            vill åka tillbaka, t.ex. till
          </note>
          <note>
            Bosnien eller till andra länder. En mer medveten koppling mellan
            bistånd och återvändande kan nog utvecklas i vissa fall.
          </note>
          <note type="speaker">
            Anf. 91 Statsrådet PIERRE SCHORI (s):
          </note>
          <note>
            Herr talman! Jag kan säga till Gustaf von Essen att detta redan
            sker, även i praktiken. Vi har då också använt oss av människor
            av bosniskt ursprung, med permanent uppehållstillstånd här i landet,
            som har jobbat i Sverige och förberett sig för att sedan återvända
            hem i samband med svenskt återuppbyggnadsprojekt. Det har varit
            läkare, sköterskor osv.
          </note>
          <note>
            Den här kopplingen fungerar alltså, och det är en av fördelarna
            med att vi har integrerat migrationsfrågorna inom Utrikesdepartementet,
            där vi också har biståndet. Det är en väl sammanhållen politik
            nu.
          </note>
          <note type="speaker">
            Anf. 92 GUSTAF VON ESSEN (m):
          </note>
          <note>
            Herr talman! Statsrådet pekar just på de tankegångar som vi hade
            redan i Flyktingpolitiska utredningen, vars sekreterare nu sitter
            jämte statsrådet. Vi hade långa sådana diskussioner, och jag tror
            att vi borde försöka att gradvis, steg för steg, utveckla detta.
          </note>
          <note>
            Jag får själv många propåer och har kontakter av olika slag,
            där invandrarorganisationer och enskilda invandrare lägger fram
            förslag till projekt, så jag vet att det finns ett intresse. Det
            gäller kanske att vi försöker att så långt som möjligt riva de
            barriärer som finns mellan utvecklingshjälp och återvändande,
            med de migrationspolitiska synsätt som man skulle kunna anlägga.
          </note>
          <note>
            Jag är helt övertygad om att vi härvidlag, liksom i många andra
            avsnitt på det migrationspolitiska området, har gemensamma uppfattningar.
            Därför avvaktar jag med intresse det fortsatta arbetet.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 1996/97:367 om bistånd till Palestina
          </note>
          <note type="speaker">
            Anf. 93 Statsrådet PIERRE SCHORI (s):
          </note>
          <note>
            Herr talman! Jag börjar med att be om min hälsning till Yvonne
            Ruwaida med önskan om god bättring.
          </note>
          <note>
            Herr talman! Yvonne Ruwaida har frågat mig om
          </note>
          <note>
            Sverige avser att öka biståndet till enskilda organisationer
            verksamma på de palestinska områdena samt om Sverige avser att
            ställa krav på den palestinska myndigheten att efterleva respekten
            för de mänskliga rättigheterna.
          </note>
          <note>
            Herr talman! Under den israeliska ockupationen och fram till
            dess att den palestinska myndigheten etablerades sommaren 1994
            ansvarade i huvudsak de enskilda organisationerna för sociala
            insatser. Det var också genom dessa organisationer som det internationella
            biståndet kanaliserades. När den palestinska myndigheten etablerats
            omprioriterade man sitt bistånd. Stöd till uppbyggandet av en
            palestinsk förvaltning och därmed andra samhällssektorer bedömdes
            som särskilt angeläget i stödet för fredsprocessen.
          </note>
          <note>
            Flera enskilda organisationer lyckades inte överleva denna omprioritering,
            och verksamheter blev lidande.
          </note>
          <note>
            En uppgift för den palestinska myndigheten var att försöka få
            en överblick över verksamheter inom bl.a.
          </note>
          <note>
            det sociala området i syfte att utarbeta en övergripande politik
            med ett övergripande ansvar. Detta kan av vissa enskilda organisationer
            - flera av dem oppositionella till Yassir Arafat och hans parti
            - ha upplevts som otillbörlig kontroll. Problemet har ytterligare
            accentuerats genom att flertalet aktörer i de enskilda organisationerna
            befunnit sig på Västbanken och i
          </note>
          <note>
            Gaza och kämpat mot ockupationen, särskilt under intifadan, under
            det att ett stort antal tjänstemän inom den palestinska myndigheten
            tillhör den skara som återvänt från Tunis.
          </note>
          <note>
            Sverige är medvetet om de här problemen och har balanserat biståndet
            så att stödet till de enskilda organisationerna bibehållits på
            samma nivå. Detta är även vår avsikt att göra tills vidare. För
            närvarande arbetar Sida, på uppdrag av regeringen, med riktlinjerna
            för vårt bistånd till palestinierna. Stödet till enskilda organisationer
            är särskilt uppmärksammat.
          </note>
          <note>
            Vi har också i överläggningar med den palestinska myndigheten
            betonat vikten av stöd till det civila samhället och respekten
            för de särskilda organisationerna. Det övergripande målet för
            vårt bistånd är att främja en fredlig utveckling och stödja ett
            demokratiskt Palestina. Vi har också noggrant följt utvecklingen
            med den palestinska myndighetens lagförslag om reglering av enskilda
            organisationers verksamhet.
          </note>
          <note>
            Herr talman! Yvonne Ruwaida berör också den palestinska myndighetens
            kränkningar av de mänskliga rättigheterna. Detta är en mycket
            viktig fråga.
          </note>
          <note>
            Utvecklingen av respekten för de mänskliga rättigheterna är oroväckande
            vad gäller såväl palestinska övergrepp som israeliska.
          </note>
          <note>
            Sverige tar i dialogen med Israel och med den palestinska myndigheten
            kontinuerligt upp frågan om respekten för de mänskliga rättigheterna.
            I det samarbetsavtal som Sverige ingick med den palestinska myndigheten
            om vårt stöd för 1997 betonas vikten av respekt för de mänskliga
            rättigheterna och för en demokratisk utveckling. Som jag tidigare
            har framhållit, är målet för vårt bistånd att bidra till utvecklingen
            av ett demokratiskt palestinskt samhälle. Utvecklingen mot demokrati
            och mot ett samhälle där respekten för de mänskliga rättigheterna
            efterlevs tar dock tid, särskilt i den svåra politiska situation
            som palestinierna befinner sig i. Vidare saknas en demokratisk
            tradition i stor utsträckning. Övergrepp kan ha sin bakgrund också
            i okunskap. Sverige bedriver därför bl.a. utbildning om de mänskliga
            rättigheterna för den palestinska polisen.
          </note>
          <note>
            Jag kan i sammanhanget berätta att under 1997
          </note>
          <note>
            stöder Sverige med 15 miljoner kronor lokala organisationer som
            arbetar för främjandet av respekten för de mänskliga rättigheterna.
          </note>
          <note>
            Då Yvonne Ruwaida, som framställt interpellation nr 367, anmält
            att hon var förhindrad att närvara vid sammanträdet, medgav tredje
            vice talmannen att Per
          </note>
          <note>
            Lager i stället fick delta i överläggningen.
          </note>
          <note type="speaker">
            Anf. 94 PER LAGER (mp):
          </note>
          <note>
            Herr talman! Jag får även i den här frågan tacka ministern för
            svaret å Yvonne Ruwaidas vägnar, eftersom hon inte kan vara här.
            Även den här gången utgår jag från att hon återkommer med anledning
            av svaret om hon har vidare följdfrågor.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 1996/97:353 om förföljelse på grund
            av kön
          </note>
          <note type="speaker">
            Anf. 95 Statsrådet PIERRE SCHORI (s):
          </note>
          <note>
            Herr talman! Ulla Hoffmann har frågat mig om regeringen är beredd
            att vidta några åtgärder mot bakgrund av den praxis som utvecklats
            när det gäller förföljelse på grund av kön. Hon hänvisar i sin
            interpellation till tre enskilda utlänningsärenden. I samtliga
            fall uppges att kvinnor som åberopat att de varit politiskt aktiva
            har blivit utsatta för våldtäkter.
          </note>
          <note>
            Ulla Hoffmann hävdar att den nya bestämmelse som infördes den
            1 januari i år, och som stadgar att den som på grund av sitt kön
            känner välgrundad fruktan för förföljelse har rätt till uppehållstillstånd,
            inte har medfört några förändringar i sak när det gäller personer
            som utsatts för våldtäkt.
          </note>
          <note>
            Jag tänker inte kommentera de enskilda fall som
          </note>
          <note>
            Ulla Hoffmann refererar till, utan hoppas att en mer allmängiltig
            redovisning skall bringa viss klarhet i hur den nya bestämmelsen
            är tänkt att tillämpas.
          </note>
          <note>
            Inledningsvis vill jag säga att anledningen till att den nya
            bestämmelsen infördes var att vi bestämde oss för att ta bort
            det vaga och mycket svårtolkade begreppet de facto-flykting ur
            lagstiftningen och ersätta det som tidigare inrymdes i begreppet
            politiskhumanitära skäl med preciserade kriterier för skydd.
          </note>
          <note>
            De mer renodlat humanitära grunderna för uppehållstillstånd har
            dock bevarats.
          </note>
          <note>
            Tidigare kunde personer som riskerade allvarligt straff eller
            förföljelse på grund av sin könstillhörighet beviljas uppehållstillstånd
            av politisk-humanitära skäl.
          </note>
          <note>
            Vi bedömde emellertid att denna grupp borde ges ett starkare
            skydd än så. Vi har därför låtit den omfattas av den nya skyddsregeln,
            som är uppbyggd efter samma mönster som skyddsbestämmelsen för
            flyktingar, dvs. enligt Genèvekonventionens kriterier.
          </note>
          <note>
            Detta innebär också att samma grad av förföljelse som krävs för
            flyktingskap bör föreligga för att den nya skyddsbestämmelsen,
            om förföljelse på grund av kön, skall vara tillämplig. Inte enbart
            den omständigheten att en person utsatts för våldtäkt kan alltså
            medföra att han eller hon är att betrakta som i behov av skydd
            i skyddsbestämmelsens mening. Precis som vid prövning av flyktingskap
            enligt Genèvekonventionen måste en bedömning göras, om den asylsökande
            kan påräkna skydd från staten eller om staten medvetet underlåter
            eller saknar förmåga att skydda invånarna mot övergrepp. Vad som
            skiljer den här skyddsbestämmelsen från Genèvekonventionens flyktingsbestämmelser
            är att förföljelsen inte har sin orsak i en politisk uppfattning
            eller i någon annan av de övriga fyra grunder som räknas upp i
            dessa bestämmelser, utan i just könstillhörigheten.
          </note>
          <note>
            Jag vill här förtydliga att när det finns grund för att bevilja
            en person flyktingstatus så är det den möjligheten som i första
            hand skall användas. En kränkning i form av våldtäkt kan ju mycket
            väl vara ett led i t.ex. ett politiskt eller religiöst förtryck.
            Det är alltså enbart i fall där en person inte kan anses som flykting
            som den nya skyddsregeln kommer till användning.
          </note>
          <note>
            Vi har alltså valt att reglera förföljelse på grund av kön separat
            och inte tolkat in det i flykingbegreppet.
          </note>
          <note>
            Det som jag än en gång vill understryka är dock att ledning för
            tolkningen av bestämmelsen får sökas i förarbetena till Genèvekonventionen
            och den praxis som utvecklats inom flyktingrätten.
          </note>
          <note>
            I vilka konkreta situationer förföljelse på grund av kön kan
            anses föreligga kan jag inte uttala mig om, eftersom det får läggas
            fast i praxis. Jag kan dock nämna att Utlänningsnämnden i två
            fall, där risk för könsstympning ansågs föreligga vid ett återvändande
            till hemlandet, har tillämpat den nya bestämmelsen och alltså
            beviljat de aktuella personerna uppehållstillstånd.
          </note>
          <note>
            Vad gäller Ulla Hoffmanns direkta fråga har hon egentligen redan
            själv svarat på den. Jag kan inte vidta några åtgärder för att
            påverka praxis, utom i de fall där enskilda ärenden överlämnas
            för regeringens avgörande. Jag vill dock understryka att jag utgår
            ifrån att utlänningsmyndigheterna tillämpar den nya bestämmelsen
            på det sätt som riksdagen avsett.
          </note>
          <note>
            Självfallet följer jag hur praxis utvecklas. När tillräcklig
            tid gått för att en utvärdering skall vara meningsfull kommer
            jag också att föranstalta om en sådan utvärdering. Därmed kommer
            en bedömning av resultatet av de lagändringar som trädde i kraft
            i januari att kunna göras.
          </note>
          <note type="speaker">
            Anf. 96 ULLA HOFFMANN (v):
          </note>
          <note>
            Herr talman! Jag tackar statsrådet för svaret. Statsrådet vet
            att jag helst skulle sett att förföljelse på grund av kön skulle
            ge flyktingstatus, alltså föras in i den allmänna paragrafen,
            vilket jag tycker är en mer progressiv tolkning av Genèvekonventionen.
            Men det är positivt att paragrafen finns i utlänningslagen, därför
            att den lyfter fram frågan och gör det möjligt att diskutera och
            förändra där så behövs.
          </note>
          <note>
            Anledningen till att jag vill ha en debatt nu är att jag tycker
            att praxis leder åt ett håll som i varje fall jag som lagstiftare
            inte menade. Det kan tyckas att det är för få fall för att kunna
            uttala sig, men det är de fall som kommit till min kännedom. Som
            ett exempel på hur ofta asylsökande kvinnor åberopar förföljelse
            på grund av kön vill jag nämna Kanada. Kanada har utarbetat riktlinjer
            för hur utlänningsmyndigheterna skall möta och behandla kvinnor
            som åberopar förföljelse på grund av kön. Dessa riktlinjer har
            varit i bruk sedan 1993, och fram till november 1996 hade 1 134
          </note>
          <note>
            könsrelaterade asylansökningar avgjorts. Av dem fick
          </note>
          <note>
            624 sökande flyktingstatus.
          </note>
          <note>
            Riktlinjerna i Kanada utarbetades för att vara en handbok för
            dem som arbetar med flyktingfrågor.
          </note>
          <note>
            Redan tre år innan handboken togs i bruk bildades arbetsgrupper
            för att studera genusfrågor. Arbetsgrupperna bestod av styrelseledamöter
            från Immigration and Refugee Board, dvs. motsvarigheten till våra
            utlänningsmyndigheter, handläggare, jurister och andra experter.
            Därefter har utlänningsmyndigheterna genomfört återkommande utbildningar
            för handläggare och annan personal i fundamentala mänskliga rättighetsprinciper
            och genusfrågor i asylansökningar.
          </note>
          <note>
            Nyligen har man haft en utbildning om de enskilda staternas skyldigheter
            och förpliktelser enligt internationella konventioner att skydda
            sina medborgare mot sexuellt våld och våld i hemmet.
          </note>
          <note>
            Liknande riktlinjer har utarbetats i USA och i
          </note>
          <note>
            Australien. I Sverige införde vi såvitt jag vet paragrafen utan
            någon utbildning eller förberedelse av våra utlänningsmyndigheter
            och de anställda i kvinnokunskap, i kunskapen om att mänskliga
            rättigheter också är kvinnors rättigheter, att omständigheterna
            och anledningen till kvinnors rädsla och fruktan för förföljelse
            ofta är unik för kvinnor, eftersom det handlar om könsstympning,
            våldtäkt, sexuella övergrepp, m.m.
          </note>
          <note>
            Men det är inte för sent. Jag har därför tagit med mig USA:s,
            Australiens och Kanadas riktlinjer för hur utlänningsmyndigheterna
            skall arbeta med asylsökande kvinnor vars asylskäl är förföljelse
            på grund av kön, och jag skall be att få överlämna dem till statsrådet.
            Jag har också bifogat en dom från USA, dit en asylsökande kvinna
            har överklagat sitt beslut. Där finns också en rapport från Harvard
            Law School, där man analyserar våldtäkt som skäl för asyl.
          </note>
          <note>
            I ett avslagsbeslut om en kvinna från Bangladesh talar Utlänningsnämnden
            om att våldtäkten skall vara ett led i en politisk förföljelse.
            Men i lagen står det inte att det enbart skall vara fruktan för
            en politisk förföljelse, utan även t.ex. tillhörighet till en
            viss samhällsgrupp är asylskäl. Det är en viktig skillnad, allra
            helst när man tolkar politisk som partipolitisk och inte som en
            fråga om makt. Polis och militär våldtar kvinnor för att tala
            om för dem att de inte skall ägna sig åt politik och för att ge
            de politiskt aktiva männen signaler om vad som händer med deras
            kvinnor om de inte slutar med sina politiska aktiviteter.
          </note>
          <note>
            Våldtäkt kan vara ett led i en politisk förföljelse, men våldtäkt
            är alltid en politisk handling.
          </note>
          <note>
            Herr talman! Statsrådet säger i sitt svar till mig att han inte
            kan vidta några åtgärder för att påverka praxis, utom i de fall
            där de enskilda ärendena överlämnas för regeringens avgörande.
            Det är verkligen någonting som jag har insett, statsrådet kan
            inte påverka praxis hur tokig den än blir. Nyligen blev Sverige
            fällt för brott mot FN:s tortyrkonvention. Fallet gällde en peruansk
            asylsökande och hade överlämnats till regeringen av Utlänningsnämnden
            för avgörande.
          </note>
          <note>
            Med tanke på att statsrådet inte kan påverka praxis, kommer fällningen
            i FN-kommittén inte heller att påverka svensk praxis?
          </note>
          <note>
            Överläggningen var härmed avslutad.
          </note>
          <note>
            19 § Svar på interpellation 1996/97:358 om
          </note>
          <note>
            Nordkorea - isolerat land i kris
          </note>
          <note type="speaker">
            Anf. 97 Statsrådet PIERRE SCHORI (s):
          </note>
          <note>
            Herr talman! Karl-Göran Biörsmark har ställt tre frågor till
            mig om svenska humanitära insatser i
          </note>
          <note>
            Nordkorea, om Sverige i säkerhetsrådet kan ta upp
          </note>
          <note>
            Nordkoreafrågan samt om Sveriges framtida diplomatiska representation
            i Nordkorea.
          </note>
          <note>
            Låt mig inleda med att konstatera att Nordkorea har ett slutet,
            extremt totalitärt samhällssystem. Ideologin, som kallas juche,
            är i realiteten ett slags nygammal stalinism. Som ett bärande
            element i denna statsideologi återfinns regimens strävan att hålla
            befolkningen i ett närmast krigspsykotiskt tillstånd. Den nordkoreanska
            befolkningen tvingas därför att leva mera i historien än i samtiden.
            Umbäranden från tiden för den japanska ockupationen och Koreakriget
            lyfts fram som både hot och ideal.
          </note>
          <note>
            Den humanitära situationen har, som Karl-Göran
          </note>
          <note>
            Biörsmark påpekat, nått oroväckande omfattning.
          </note>
          <note>
            Spridd information från besökare i Nordkorea, inte minst från
            ledamöter i denna kammare, har omvittnat att försörjningsläget
            är kritiskt. Samtidigt är det uppenbart att insynen i förhållandena
            i Nordkorea är ofullständig. Likaså är livsmedelskrisen inte entydigt
            tillfällig, i avvaktan på nästa skörd. Den har tydliga samband
            med sönderfallet i Nordkoreas hela ekonomiska system. Även om
            humanitär hjälp utan tvivel behövs, löser hjälpen inte den kris
            som Nordkoreas regering försatt sig i. Särskilt illavarslande
            är det att ett land kan hålla sig med en kostnadskrävande miljonstark
            armé och en avancerad vapenarsenal samtidigt som befolkningens
            levnadsbetingelser stadigt försämras.
          </note>
          <note>
            Näringsförhållandena för barn och åldringar är särskilt alarmerande.
            Uppgifter antyder att daghem tvingas stänga på grund av medelsbrist.
            Måltider som tidigare serverats på institutioner som daghem och
            sjukhus har dragits in. Att myndigheter inte tillåter hjälporganisationer
            att utföra näringskontroller är mot denna bakgrund oroväckande.
          </note>
          <note>
            FN bedömer, i sin appell om humanitärt bistånd för tiden april
            1997-mars 1998, de totala behoven till nästan en miljard svenska
            kronor. Insatserna i appellen är koncentrerade till akuta livsmedelsinsatser
            och till projekt som garanterar livsmedelsförsörjning samt hälsovård.
            Sverige har den 17 april svarat på appellen med ett bidrag på
            15 miljoner kronor för livsmedel till
          </note>
          <note>
            FN:s livsmedelsprogram och 3,5 miljoner kronor till
          </note>
          <note>
            Röda korset, vars program ingår i appellen.
          </note>
          <note>
            Världslivsmedelsprogrammet har vid flera tillfällen vädjat till
            givarsamfundet för att klara försörjningen fram till skörden senare
            i höst. Det internationella givarsamfundet, främst EU, har lämnat
            omfattande bidrag till Världslivsmedelsprogrammet.
          </note>
          <note>
            Kommissionen fattade i förra veckan beslut om ett bidrag på nära
            500 miljoner kronor, varav merparten går till Världslivsmedelsprogrammets
            insatser. Tidigare har EU lämnat 90 miljoner kronor.
          </note>
          <note>
            Sverige har bistått Nordkorea alltsedan landet för första gången
            vädjade om bistånd för två år sedan, genom FN:s livsmedelsprogram,
            Unicef, Röda korset och andra enskilda organisationer, och Sverige
            är därmed ett av de största givarländerna efter USA,
          </note>
          <note>
            Sydkorea, Australien och Danmark.
          </note>
          <note>
            Från svensk sida följer vi den humanitära och politiska utvecklingen
            och försöker via olika kanaler, såsom ambassaderna i regionen,
            FN-organ och de frivilliga organisationerna i landet, få en samstämd
            och rättvisande bild. En gemensam delegation från
          </note>
          <note>
            UD och Sida kommer den 10-17 juni att besöka landet. Efter besöket
            kommer Sida att utvärdera behovet av eventuellt ytterligare stöd
            till projekt som säkrar tillgången till livsmedel, såsom småskaliga
            jordbruksprojekt.
          </note>
          <note>
            Karl-Göran Biörsmark frågar mig vidare om jag ämnar använda mig
            av möjligheten att i säkerhetsrådet föra upp den uppkomna situationen
            i Nordkorea.
          </note>
          <note>
            Den allvarliga humanitära situationen, som ju främst har strukturella
            orsaker, är i första hand inte en fråga för säkerhetsrådet att
            söka en lösning på. Här är det FN:s organ för humanitärt bistånd,
            DHA, som fortsatt måste vara aktivt engagerat och genom konkreta
            insatser undsätta den nordkoreanska civilbefolkningen.
          </note>
          <note>
            Slutligen, herr talman, till frågan om Sveriges diplomatiska
            representation i Nordkorea.
          </note>
          <note>
            Sverige är ett av de få västländer som har diplomatiska förbindelser
            med Nordkorea. Sveriges diplomatiska närvaro i landet, där vi
            är skyddsmakt för bl.a. Australien, Tyskland och USA, kommer att
            fortsätta. Vår nuvarande utsände representant i Pyongyang kommer
            att lämna sitt uppdrag i sommar och ersättas av en tjänsteman
            på chefsnivå.
          </note>
          <note>
            Anf. 98 KARL-GÖRAN
          </note>
          <note type="speaker">
            BIÖRSMARK (fp):
          </note>
          <note>
            Herr talman! Jag får tacka statsrådet så mycket för svaret. Jag
            tycker att det är ett bra svar, och jag är till freds med det.
          </note>
          <note>
            Ofta blir både FN och kanske också politiker och parlament anklagade
            för att inte vara ute i tid. Vårt early warning system fungerar
            inte alltid. Det var väl en av anledningarna till att parlamentariker
            härifrån försökte resa frågan om Nordkoreas situation och få till
            stånd en debatt om den. De signaler som har kommit från World
            Food Programme, Unicef, UNDP
          </note>
          <note>
            och Röda korset, som arbetar där, har inte fått den respons som
            man hade hoppats på. Sverige har dock mera än andra varit på alerten.
            Det är viktigt att man får en bredd på arbetet och att signalen
            når ut vidare än så.
          </note>
          <note>
            Som statsrådet säger har Nordkoreas situation inte uppstått plötsligt,
            utan det är decennier av misskötsel som lett fram till den. Ett
            problem som har förvärrat situationen är avskogningen. De tunga
            regn som har kommit har sköljt ut både grus och morän över många
            åkrar, så att de inte blivit odlingsbara.
          </note>
          <note>
            Sex parlamentariker var där för några veckor sedan och fick med
            egna ögon se situationen. Jag var en av dem som fick uppleva detta.
            År 1994 förstördes skörden av hagel och 1995 och 1996 av regn.
            Därför är matförråden tömda, och nästa skörd kommer, som statsrådet
            har sagt, inte förrän i höst.
          </note>
          <note>
            Man måste brygga över läget under perioden fram till dess. När
            vi var i Nordkorea fanns inte de pengar som det nu berättas om
            i statsrådets svar, utan de har tillkommit därefter. Det verkar
            nu som om man på något sätt kommer att kunna brygga över läget
            under den här perioden och förhoppningsvis få en skörd i höst.
            Jag är dock inte så optimistisk om det, eftersom åkerarealen,
            som totalt skulle uppgå till 17 %, om den i sin helhet vore odlingsbar,
            i mycket är förstörd. Den skörd som man får i höst kommer därför
            troligtvis inte alls att räcka, även om väderleksförhållandena
            skulle bli bra.
          </note>
          <note>
            Vad som skett i detta planekonomiska system är att man har satt
            in en ransonering. Man har räknat ut att var och en skall få 600
            gram ris per dag, men ransonen är nu nere i 100 gram ris per dag,
            och man räknar med att riset tar slut vid halvårsskiftet - då
            har man ingenting att distribuera.
          </note>
          <note>
            Det kommer också att ta en tid innan man byggt upp hjälpen. Maten
            skall först köpas in och fraktas dit där den behövs. Utan ekonomiska
            medel skulle det över huvud taget inte gå, men nu finns i alla
            fall de pengar som behövs för inköp av den här maten.
          </note>
          <note>
            Jag är därvidlag nöjd med svaret. Jag har noterat att Sida skall
            sända representanter till Nordkorea för att ytterligare undersöka
            situationen och få en bedömning av den från experthåll.
          </note>
          <note>
            Vi har också ett vidare problem, och det är därför som jag tar
            upp säkerhetsrådets roll. Jag inser visserligen att det kanske
            inte är säkerhetsrådets uppgift att gå in i sådana här situationer,
            men en krissituation kan komma att byggas upp. Något som man starkt
            upplever när man är i Nordkorea är den totala styrningen och kopplingen
            till krigssituationen, som man försöker hålla folket samman med
            i en svår tid. Om man inte är på alerten kan det vara risk för
            ytterligare spänningar mellan Sydkorea och Nordkorea. Jag återkommer
            i mitt nästa inlägg till den fråga om den diplomatiska representationen
            som jag har tagit upp.
          </note>
          <note>
            Anf. 99 BODIL FRANCKE
          </note>
          <note type="speaker">
            OHLSSON (mp):
          </note>
          <note>
            Herr talman! Jag har ett par frågor i anslutning till svaret.
            Jag har inte några avvikande meningar utan vill få några förtydliganden.
          </note>
          <note>
            Den första fråga som Karl-Göran Biörsmark ställt gäller initiativ
            tillsammans med andra länder. Kanske skulle de få länder vilkas
            representanter har varit i
          </note>
          <note>
            Nordkorea under de sista åren och fått en uppfattning om vad
            som har hänt där kunna göra någonting.
          </note>
          <note>
            Den summa som man har talat om är uppe i närmast en miljard.
            Det som man nu har tillsammans med pengarna från EU och andra
            summor utgör hälften av denna summa. Den är uppemot 500 miljoner.
          </note>
          <note>
            Biståndsministern säger att insynen är ofullständig, och det
            är den ju givetvis. Men samtidigt är det en fråga om bevis och
            indicier, för indicier på vad som händer finns det ju många.
          </note>
          <note>
            Jag skulle vilja ställa en fråga om den svenska representationen.
            Det står i svaret att vår nuvarande utsände representant skall
            ersättas av en tjänsteman på chefsnivå. Är det en förstärkning
            av kapaciteten och ett sätt att höja statusen med tanke på att
            vi representerar andra länder och också med tanke på den politiska
            osäkerhetssituation som kan uppkomma i Nordkorea?
          </note>
          <note>
            Jag utgår från att fyrpartssamtal är en fråga om själva fredsarbetet.
            Hur stöder man fyrpartssamtalen mellan Nordkorea, Sydkorea, USA
            och Kina rent praktiskt?
          </note>
          <note>
            Jag undrar också litet grand över de småskaliga jordbruksprojekten.
            Av texten i interpellationssvaret att döma verkar det som om vi
            redan har denna slags jordbruksprojekt i Nordkorea. Det missade
            jag när jag var där i så fall. Om man tänker fortsätta eller sätta
            i gång projekt, hoppas jag, i enlighet med vad Sida är inne på,
            att man i första hand använder sig av alternativa metoder.
          </note>
          <note type="speaker">
            Anf. 100 Statsrådet PIERRE SCHORI (s):
          </note>
          <note>
            Herr talman! Ja, man kan säga att vår diplomatiska representation
            höjs. Det är en person som tidigare har varit ambassadör som kommer
            att representera Sverige på chargé-nivå. Det är en förstärkning.
          </note>
          <note>
            Vi har stött de diplomatiska ansträngningarna för fyrpartssamtalen
            genom uttalanden och på annat sätt.
          </note>
          <note>
            Vi har ju också haft militära observatörer där, som bekant.
          </note>
          <note>
            Småskaliga trädgårdsodlingsprogram är sådant som Sida särskilt
            intresserar sig för. Man använder sig av intensivodling och små
            enkla växthus för att få i gång grödorna tidigare. Jag kan upplysa
            Bodil Francke Ohlsson om att det också finns småskaliga husdjursprojekt,
            där man föder upp getter, höns och kaniner. Det är ett annat exempel.
            Men efter besöket kommer Sida framför allt att titta närmare på
            om man skall göra insatser för livsmedelssäkerhet av mer långsiktig
            karaktär.
          </note>
          <note>
            Anf. 101 KARL-GÖRAN
          </note>
          <note type="speaker">
            BIÖRSMARK (fp):
          </note>
          <note>
            Herr talman! Som det står i svaret är det ju
          </note>
          <note>
            "jucheideologin" som har lett Nordkorea fel när det gäller utvecklingen
            - självtilliten som gör att man är så sluten i sitt eget land
            och inte har med omvärlden att göra. För att långsiktigt komma
            till rätta med detta är det ju demokratiutveckling och marknadsekonomi
            som måste introduceras. Men jag bedömer att vägen dit är mycket,
            mycket lång.
          </note>
          <note>
            Den erfarenhet som vi har med oss hem är väl att det nordkoreanska
            folket är så väldigt indoktrinerat att det är näst intill omöjligt
            att föra en demokratisk dialog, eftersom vi talar så förbi varandra
            hela tiden.
          </note>
          <note>
            Vokabulären, resonemangen och orden har så att säga ingen resonansbotten
            i det nordkoreanska folket, eftersom de inte är vana vid den typen
            av dialog.
          </note>
          <note>
            Det är ju en koncentration kring armén, som får så mycket pengar.
            Vi såg traktorer och annat som stod stilla på grund av bensinbrist,
            men samtidigt finns bensin och drivmedel för de militära fordonen.
            Här finns naturligtvis otroligt mycket att göra för att föra över
            resurser från armén till folket. Men eftersom de menar att de
            lever i en krigssituation är detta en svår problematik för dem.
          </note>
          <note>
            Det är också stor skillnad mellan stad och landsbygd. Det kanske
            kan vara litet svårt att få grepp om den hungersituation som nu
            håller på att byggas upp.
          </note>
          <note>
            Man talar om att det är en sorts famine in making, dvs. en hungersituation
            som byggs upp successivt.
          </note>
          <note>
            Här kommer att finnas ett slags stupstock vid halvårsskiftet,
            då läget kan bli helt akut. Däremot ser man inte fullt så mycket
            av hungersnöden i städerna.
          </note>
          <note>
            Slutligen detta med Sveriges representation som är intressant
            i sammanhanget, också på sikt, eftersom
          </note>
          <note>
            Sverige spelar roll som kontaktkontor även för USA,
          </note>
          <note>
            Australien och Tyskland. Jag fick uppfattningen att
          </note>
          <note>
            Sverige verkligen spelar denna roll konkret på plats.
          </note>
          <note>
            Vi skall inte underskatta denna roll. Tvärtom skall vi vara öppna
            för den roll som Sverige har i den här delen av världen. Därför
            var det kanske litet olyckligt att det beslutades att vi skulle
            dra oss ur Pyongyang.
          </note>
          <note>
            Vid det tillfället var det kanske motiverat, men sedan har den
            nya situationen uppstått som gör att vi kan spela en annan roll
            i den här delen av världen. Även här tycker jag att statsrådets
            svar är välkommet, dvs.
          </note>
          <note>
            att vi behåller representationen och att den kanske också förstärks
            något på grund av den roll som vi spelar för andra länder. Så
            vi får hoppas att vi kan brygga över katastrofsituationen, men
            framför allt naturligtvis att Nordkorea öppnas.
          </note>
          <note>
            Det var ganska intressant att åka från detta slutna
          </note>
          <note>
            Pyongyang för att mellanlanda i Peking och uppleva att man på
            något sätt hade kommit tillbaka till västvärlden. Det är inte
            riktigt vad man föreställer sig när man åker från Pyongyang till
            Peking, men så upplevdes det. Det ger dimensionen av hur slutet
            Nordkorea är i dag. Det pågår väl knappast någon riktigt intensiv
            dialog inom Nordkorea. Men man får väl hoppas på att det även
            där skall komma fram personer som kan tala för demokrati och en
            demokratisk utveckling.
          </note>
          <note>
            Anf. 102 BODIL FRANCKE
          </note>
          <note type="speaker">
            OHLSSON (mp):
          </note>
          <note>
            Herr talman! Jag återkommer till att World food programme har
            fått dåligt gehör för sina vädjanden.
          </note>
          <note>
            Som jag tidigare sade har man än så länge bara hälften av den
            summa som behövs för att förebygga hungersnöden.
          </note>
          <note>
            Det som hände under de två veckorna i april, då premiärministern
            avsattes och chefsideologen hoppade av samtidigt som man miste
            försvarsministern, visar på en viss förändring i det politiska
            systemet som tyder på att systemet inte är så starkt som det har
            varit förut. Med anledning av detta skulle jag återigen vilja
            ta upp frågan om inte Sverige, tillsammans med de länder som har
            de kunskaper som behövs, kan göra någonting för att få ihop litet
            mer pengar, så att WFP
          </note>
          <note>
            får den förebyggande miljarden.
          </note>
          <note type="speaker">
            Anf. 103 Statsrådet PIERRE SCHORI (s):
          </note>
          <note>
            Herr talman! Sverige kommer fortsatt att vara engagerat för civilbefolkningen
            i Nordkorea, som jag har angivit. Där ingår också Världslivsmedelsprogrammet.
            Jag vet att man på senare tid har haft möjligheter att öka utdelningen
            till alla barn under sex år i hela landet t.ex.
          </note>
          <note>
            Jag skall göra en avslutande reflektion kring detta.
          </note>
          <note>
            Jag tycker att det är utmärkt, herr talman, att riksdagsledamöter
            reser till områden som är isolerade och hårt utsatta. Jag har
            tidigare haft en interpellationsdebatt här om Kosovo och nu om
            Nordkorea. Det gläder mig också att man på detta aktiva, personliga
            sätt vill bryta isolering, bistå ett folk, främja demokratisering
            och öka diplomatisk närvaro.
          </note>
          <note>
            En sak gör mig förbryllad, och jag säger detta som en reflexion
            utan att vilja vara polemisk. Vi får andra tillfällen till att
            vara det, Karl-Göran Biörsmark. Låt mig jämföra med Kuba. Det
            är ett land som inte i något av dessa avseenden har det värre
            politiskt än
          </note>
          <note>
            Nordkorea. Men Karl-Göran Biörsmarks parti vill isolera och hålla
            fingrarna borta. Det förbryllar mig något. Jag tycker att det
            är oerhört viktigt att Sverige, som vill främja demokrati och
            bistå folk så att de inte drabbas av deras regims misstag, för
            en sammanhängande politik. Man skall försöka bryta ned diktatoriska
            system med hjälp av närvaro, samtal, bistånd och stöd till demokratiseringsprojekt.
          </note>
          <note>
            Anf. 104 KARL-GÖRAN
          </note>
          <note type="speaker">
            BIÖRSMARK (fp):
          </note>
          <note>
            Herr talman! Det kan naturligtvis vara förbryllande när man framställer
            det hela så som statsrådet gör.
          </note>
          <note>
            Men mitt parti, Folkpartiet, och jag har aldrig sagt nej till
            dialog. Vi har aldrig sagt nej till kontakt.
          </note>
          <note>
            Kuba och Nordkorea är två paralleller. De är två slutna länder.
            De är länder med kommunistiskt styre -
          </note>
          <note>
            diktaturstater. Vi menar att kontakten skall ske genom enskilda
            organisationer och kontakter på basplanet med en opposition som
            vill ha en förändring.
          </note>
          <note>
            Att försöka diskutera med diktatorer som har styrt i 30-40 år
            på statsnivå är så gott som omöjligt. Det som är spännande är
            att nå kontakt med oppositionsföreträdare, med dem som vill förändra
            samhället. Det skall ske via enskilda organisationer och den kontakt
            man kan föra på ett annat plan. Det är där man kan så och skörda
            något i framtiden.
          </note>
          <note>
            Detta är så tydligt. Det är vid resor till Kuba eller
          </note>
          <note>
            Nordkorea som man får en spännande dialog och där stödet måste
            ges till dem som vill något annat. De skall inte behöva lämna
            landet, utan de skall kunna känna att de har vänner som stöttar
            dem. Flyr de landet och befinner sig i exil blir det svårare att
            skapa en förändring i sitt eget land. Kraften och pengarna skall
            läggas hos dem som vill ha en förändring, inte hos dem som sitter
            som proppar i systemet.
          </note>
          <note>
            Överläggningen var härmed avslutad.
          </note>
          <note>
            20 § Svar på interpellation 1996/97:306 om servicecheckar
          </note>
          <note>
            Anf. 105 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Isa Halvarsson har frågat mig om vilka åtgärder
            regeringen är beredd att vidta för att införa ett system med s.k.
            servicecheckar.
          </note>
          <note>
            Med servicecheckar avses ett standardiserat system för betalning
            av skatter och avgifter efter fransk förebild. Det är avsett att
            förenkla för enskilda personer att redovisa och betala bl.a. avdragen
            preliminär skatt och arbetsgivaravgifter när dessa anlitar någon
            som inte har F-skattsedel, dvs. normalt någon som inte är näringsidkare.
            Betalningar av det slaget kan bli aktuella vid olika hushålls-
            och hantverkstjänster, t.ex.
          </note>
          <note>
            städning och enklare villareparationer.
          </note>
          <note>
            Som nämns i interpellationen gav regeringen i september 1996
            Riksskatteverket uppdraget att analysera möjligheterna att förenkla
            redovisning och betalning av preliminär skatt och arbetsgivaravgifter
            samt att lämna kontrolluppgift när en privatperson anlitar en
            annan privatperson för att utföra arbete. I
          </note>
          <note>
            uppdraget ingick att överväga ett standardiserat system för betalning
            av tjänster liknande det som tillämpas i Frankrike. Riksskatteverket
            redovisade uppdraget i december 1996 i rapporten Redovisning av
            privata tjänster (RSV Rapport 1996:5). Verkets rapport har därefter
            utgjort underlag för tjänstebeskattningsutredningens överväganden
            och förslag. Tjänstebeskattningsutredningen har i sitt betänkande
            Skatter, tjänster och sysselsättning (SOU 1997:17) föreslagit
            förenklingar vad gäller betalning och redovisning av preliminär
            skatt och arbetsgivaravgifter när privatpersoner anlitar någon
            som inte driver näringsverksamhet.
          </note>
          <note>
            Utredningens förslag har nyligen remissbehandlats
          </note>
          <note>
            - remisstiden gick ut den 20 maj - och är således fortfarande
            föremål för beredning inom departementet. Innan beredningen är
            avslutad vill jag inte närmare gå in på frågan om vilka åtgärder
            som regeringen är beredd att vidta med anledning av Tjänstebeskattningsutredningens
            förslag. Redan nu vill jag dock framhålla att det är angeläget
            att försöka förenkla för privatpersoner att redovisa och betala
            skatter och avgifter när de anlitar andra privatpersoner för olika
            arbeten. Jag instämmer helt och fullt med Isa Halvarsson att det
            är oacceptabelt med en "svart" arbetsmarknad.
          </note>
          <note type="speaker">
            Anf. 106 ISA HALVARSSON (fp):
          </note>
          <note>
            Herr talman! Jag vill tacka statsrådet för svaret.
          </note>
          <note>
            Det är bra att statsrådet framhåller angelägenheten att försöka
            förenkla för privatpersoner att redovisa och betala skatter och
            avgifter. Vi från Folkpartiets sida anser att det är mycket angeläget.
            Det är alltför många som vittnar om svårigheterna de möter när
            de vill vara en ärlig arbetsgivare.
          </note>
          <note>
            Sydsvenska Dagbladet redovisade förra året ett intressant experiment.
            Tidningen följde en familjs ansträngningar att utan att skattefuska
            anställa en städhjälp i hemmet. Familjen var också angelägen om
            att den anställde skulle ha ett gott försäkringsskydd.
          </note>
          <note>
            De dialoger som utspelade sig när journalister ringde i tur och
            ordning arbetsförmedling, fack, lokal skattemyndighet, nyföretagarcentrum
            på orten, AMF och ett privat försäkringsbolag illustrerar en del
            av förklaringen till den svarta sektorns attraktionskraft. Det
            är inte bara kostnaden det kommer an på.
          </note>
          <note>
            Det är inte omöjligt att vara laglig, men det är oerhört krångligt
            i en värld där det naturliga är att det är registrerade företag
            med F-skatt som anställer.
          </note>
          <note>
            En svensk checkmodell måste uppfylla höga krav på enkelhet för
            den enskilde. När den som anlitar en person överlämnar en check
            till denne, skall all byråkratisk hantering för den enskilde arbetsgivaren
            vara avklarad. När checken löses in svarar myndigheter för inbetalning
            av skatt och arbetsgivaravgifter, eventuell kontroll av F-skattsedel,
            försäkringar, inkomstuppgifter till löntagare och annat uppgiftslämnande
            till myndigheter. Checken kunde t.ex. vara en kontantcheck i olika
            valörer som köps på posten. Men det finns naturligtvis andra alternativ.
          </note>
          <note>
            Vi har från Folkpartiets sida föreslagit att modellen kombineras
            med av oss föreslagna subventioner av hushållstjänster, men checkmodellen
            kan naturligtvis fungera även utanför ett subventionssystem. Vi
            tror dock att det är dags att i relativt stor skala pröva om en
            kraftigt sänkt kostnadsnivå i den här branschen
          </note>
          <note>
            - som vänder sig till hushåll - skulle öka efterfrågan, så att
            fler jobb skulle uppstå. Därför vore det positivt att kombinera
            servicecheckarnas obyråkratiska enkelhet med ett avskaffande av
            arbetsgivaravgifter på hushållstjänster.
          </note>
          <note>
            Vi ser allvarligt på den minskade efterfrågan på arbetskraft.
            Antalet nyanställningar var 25 000 färre under det första kvartalet
            1997 jämfört med motsvarande kvartal förra året. Antalet arbetslösa
            är också högre än för ett år sedan. Det är ett vitalt intresse
            att komma igång med servicechecksystem och att regeringen lägger
            fram en proposition.
          </note>
          <note>
            Jag har framhållit att det är viktigt att servicechecken är ett
            vapen mot svart arbetskraft. Den som jobbar inom denna sektor
            skall få social trygghet, pension, sjukpenning och vara försäkrad
            mot olyckor i arbetet. Nu är det många som inte har denna trygghet
            och som inte har insett faran med det.
          </note>
          <note>
            Anf. 107 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Isa Halvarsson tar upp ett viktigt problem. Det
            är en viktig ambition att göra skattesystem och skatteinbetalningar
            så enkla som möjligt. Vi arbetar mycket med den frågan på Finansdepartementet.
          </note>
          <note>
            Jag har också känt ett intresse för den franska modellen med
            servicecheckar. Men det är inte alls säkert att den passar den
            svenska miljön lika bra som den passar i den franska. Vi har ett
            system i dag som jag också kan hålla med om upplevs som krångligt.
            Om man som uppdragsgivare betalar mindre än 1 000 kr har man inga
            skyldigheter att göra avdrag för preliminär skatt osv. Betalar
            man under 10 000 kr men över
          </note>
          <note>
            1 000 kr har man skyldighet att lämna kontrolluppgift men inte
            att betala in arbetsgivaravgift. Betalar man mer än 10 000 kr
            som uppdragsgivare har man skyldighet att göra avdrag för preliminär
            skatt, betala arbetsgivaravgifter och lämna kontrolluppgift.
          </note>
          <note>
            Tjänstebeskattningsutredningens förslag går ut på att förenkla
            detta på så sätt att nuvarande skyldighet för privatpersoner att
            göra avdrag för preliminär skatt och att betala arbetsgivaravgifter
            på ersättningar på minst 10 000 kr tas bort. I stället bör den
            som betalar
          </note>
          <note>
            A-skatt och tar emot ersättning från en privatperson själv betala
            preliminär skatt och egenavgifter på ersättningen om den är 10
            000 kr eller mer. Det skulle ju förenkla för den som ger uppdraget,
            uppdragsgivaren. Det är den typen av förslag vi tittar på och
            överväger i Regeringskansliet. Det är för tidigt att säga något
            annat ännu.
          </note>
          <note>
            Riksskatteverket har också beskrivit hur man skulle kunna göra
            det enkelt genom att använda telefon och knappa in de uppgifter
            som Riksskatteverket behöver, och jag tror att ny teknik också
            kan göra det mycket enklare. Enkelheten är viktig. Jag tror att
            en del av den s.k. svarta sektorn finns där på grund av att man
            upplever det som för krångligt att göra rätt för sig.
          </note>
          <note>
            Den andra frågan, om man skall subventionera en viss typ av arbete,
            är en svårare fråga. Tjänstebeskattningsutredningen har tittat
            på den. Den har nu genomgått remissbehandling, och vi tittar på
            och arbetar vidare med den utredningen. Men det är klart att det
            också finns nackdelar med subventionen.
          </note>
          <note>
            Pengarna skall tas någonstans ifrån. Det innebär antingen besparingar
            någonstans, t.ex. i den kommunala sektorn - det är inte mitt parti
            och regeringen intresserad av - eller skattehöjningar någon annanstans,
            med de negativa effekter som det kan få. Det är alltså ingen självklarhet
            att en subvention skulle ge de önskvärda effekterna. Men regeringen
            kommer att återkomma till den frågan senare.
          </note>
          <note>
            När det gäller den minskade efterfrågan på arbetskraft som Isa
            Halvarsson nämner har ju Sverige gått igenom en mycket svår och
            tung depression, en depression som till stora delar orsakades
            av en regering som alltför ivrigt ville sänka skatter och inte
            lyckades hålla ihop de offentliga finanserna. Nu är vi på väg
            ut ur detta, och vi kommer att se en ökad efterfrågan på arbetskraft
            i år och inte minst nästa år. Sverige har mycket goda förutsättningar
            för att ha ett antal år med god tillväxt och god efterfrågan på
            arbetskraft framför sig. Ordnar vi samtidigt att lönebildningen
            fungerar väl i landet och att vi har en bra utbildningspolitik
            och utbildningssatsning så kommer vi under de närmaste åren att
            kunna se hur arbetslösheten faller och efterfrågan på arbetskraft
            ökar. Då är inte subventioner det viktiga i sammanhanget, utan
            att vi håller ihop den ekonomiska politiken, håller räntorna nere
            och satsar på det som är viktigast: utbildning.
          </note>
          <note type="speaker">
            Anf. 108 ISA HALVARSSON (fp):
          </note>
          <note>
            Herr talman! Vi vet båda två att vi har en hög arbetslöshet och
            att det inte är så lätt att komma till rätta med den. Regeringen
            trodde att de åtgärder man vidtog förra sommaren skulle ge effekt
            nu när de infördes den 1 januari. Men tyvärr är det ju ingenting
            som tyder på det.
          </note>
          <note>
            Jag tycker att det är intressant att titta på det här franska
            experimentet - fast ett experiment är det ju inte längre eftersom
            man har permanentat det. Det visar att man fick till många nya
            jobb. Pengar skall tas någonstans ifrån, det är sant, men arbetslösheten
            kostar ju också otroligt mycket, och många människor har väldigt
            svårt att förstå att vi betalar ut så mycket i arbetslöshetsersättningar
            av olika slag, och människor går utan jobb. Jag vill betona att
            vi har detta täckt i vårt ekonomiska program genom hur vi har
            konstruerat vår budget. Statsrådet måste väl mena att det är väldigt
            viktigt att vi får till nya jobb?
          </note>
          <note>
            Under det första året efter att detta infördes i
          </note>
          <note>
            Frankrike fick man fram att ca 70 % av arbetsgivarna inte skulle
            ha varit arbetsgivare om inte systemet med checkar funnits. Det
            rörde sig då om 368 000 checkar under 1992. Prognosen för 1996
            i Frankrike var
          </note>
          <note>
            40 000-50 000 heltidsjobb. Jag har inte sett någon siffra på
            hur det blev, men detta visar ändå att det finns en potential
            för detta. Vi menar att man inte får spara någonting på detta.
          </note>
          <note>
            Jag har träffat främst kvinnor som har anlitat t.ex.
          </note>
          <note>
            städhjälp, som inte har kommit upp i 10 000 kr men som har försökt
            betala in arbetsgivaravgifterna. De har fått dem återbetalade.
            Systemet är alltså så krångligt att det inte medverkar till att
            man är ärlig.
          </note>
          <note>
            Anf. 109 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Jag delar Isa Halvarssons uppfattning när det gäller
            just krångliga regler, och ingen möda skall sparas för att göra
            reglerna enklare. Det är viktigt.
          </note>
          <note>
            Däremot när vi talar om den generella ekonomiska politiken, vilka
            möjligheter det finns för skattesänkningar och vilka konsekvenser
            skattesänkningar får tror jag inte att vi har samma bedömning.
            En stor del av de problem vi nu dras med kommer från överdrivna
            förhoppningar om vad kortsiktiga skattesänkningar ger, samtidigt
            som man inte hade orken att få ihop en budget så att vi klarade
            utgifter och intäkter. I stället sköt räntorna i höjden, och den
            realräntechock som
          </note>
          <note>
            Folkpartiet så aktivt bidrog till genom att inte klara av den
            ekonomiska politiken var det största slag mot hela den privata
            tjänstesektorn som vi har haft i Sverige på tiotals år.
          </note>
          <note>
            Tjänstebeskattningsutredningens förslag bereds för närvarande
            i Regeringskansliet. Jag är beredd att säga att vi skall titta
            särskilt noga på de förenklingsförslag som finns i Tjänstebeskattningsutredningen.
          </note>
          <note>
            Förenklingar har ett egenvärde, och det är klart att krångliga
            regler ibland får folk att avstå från att bete sig rätt. Det skall
            vi titta noggrant på.
          </note>
          <note type="speaker">
            Anf. 110 ISA HALVARSSON (fp):
          </note>
          <note>
            Herr talman! Jag tackar för det. Jag tycker att det skall bli
            bra och intressant att följa den utvecklingen och att man får
            en förenkling av detta.
          </note>
          <note>
            I det här fallet skall vi kanske inte bråka så mycket om skuldfrågan
            i detta och om den ekonomiska politiken. Den delades dock av den
            socialdemokratiska regering som kom före den borgerliga regeringen.
          </note>
          <note>
            Överläggningen var härmed avslutad.
          </note>
          <note>
            21 § Svar på interpellation 1996/97:369 om kultursponsring
          </note>
          <note>
            Anf. 111 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Ewa Larsson har frågat mig om jag avser att verka
            för en översyn av kommunalskattelagens bestämmelser om sponsring
            och hanteringen av dessa bestämmelser i syfte att underlätta sponsring
            till kultur. Så sent som i november förra året väckte Ewa
          </note>
          <note>
            Larsson en interpellation i samma ämne.
          </note>
          <note>
            Som jag sade då och som Ewa Larsson också framhåller så finns
            det inga särskilda bestämmelser om avdragsrätt för sponsring i
            skattelagstiftningen.
          </note>
          <note>
            Däremot finns det ett uttryckligt avdragsförbud för gåvor. Med
            hänsyn till reklamvärdet kan sponsorverksamhet betraktas som en
            avdragsgill driftkostnad i näringsverksamhet enligt generella
            regler. För avdragsrätt krävs att sponsorn får en motprestation
            som står i rimlig proportion till insatsen. Motprestationen kan
            bestå t.ex. i aktiva reklamåtgärder från mottagarens sida eller
            i att mottagaren ställer sitt namn e.d. till förfogande i reklamsammanhang.
            Värdet av eventuell uppmärksamhet i massmedier beaktas förmodligen
            vid bedömningen av om ett bidrag är avdragsgillt.
          </note>
          <note>
            Om sponsringen avser idrott eller kultur har i och för sig ingen
            som helst betydelse. Det avgörande för avdragsrätten är värdet
            av motprestationen. Utan motprestation blir bidraget att anse
            som en gåva och alltså inte avdragsgillt. Det är inte aktuellt
            att införa avdragsrätt för gåvor.
          </note>
          <note>
            Sponsorverksamhet har naturligtvis ofta ett stort goodwill- och
            reklamvärde. Detta är rimligen också förklaringen till att näringslivet
            är villigt att bekosta en del av kulturinstitutionernas verksamhet
            med sponsorbidrag.
          </note>
          <note>
            Även om det är en bedömningsfråga huruvida den motprestation
            som sponsorn får står i rimlig proportion till insatsen kan jag
            inte hålla med om att reglerna är oklara. Enligt min mening skulle
            det inte genom lagstiftning vara möjligt att precisera avdragsrätten.
          </note>
          <note>
            Jag är därför inte beredd att medverka till att en avdragsrätt
            som tar sikte på just den här typen av kostnader införs. Inte
            heller bör kostnader för kultursponsring behandlas annorlunda
            än kostnader avseende annan sponsorverksamhet. Det skulle strida
            mot grundläggande principer i skattesystemet.
          </note>
          <note>
            Ewa Larsson hävdar att skattemyndigheternas praxis är varierande
            i landet. Jag vill därför framhålla att Riksskatteverket enligt
            sin instruktion (1990:1293)
          </note>
          <note>
            har till uppgift att bl.a. verka för enhetlighet i rättstillämpningen.
            Jag utgår ifrån att verket fullgör sin uppgift på ett bra sätt.
            Avslutningsvis vill jag understryka att det inte är möjligt för
            regeringen att ge anvisningar till de rättstillämpande myndigheterna
            eller domstolarna om hur avdragsrätten för kostnader avseende
            kultursponsring skall hanteras.
          </note>
          <note type="speaker">
            Anf. 112 EWA LARSSON (mp):
          </note>
          <note>
            Herr talman! Jag tackar för svaret. Precis som skatteministern
            konstaterar, har jag tidigare interpellerat i den här frågan,
            och jag har ännu inte fått min översyn - det som jag interpellerar
            om. Då är det rimligt att interpellera igen och fråga om det ändå
            inte är dags att göra en översyn av kommunalskattelagens bestämmelser
            när det gäller sponsringen och av hanteringen av dessa bestämmelser.
          </note>
          <note>
            Precis som skatteministern säger, finns det en stor goodwill
            för företag när det gäller att sponsra kultur.
          </note>
          <note>
            Det ser vi också när vi tittar på statistik. Goodwillen tycks
            ha minskat när det gäller att sponsra idrott. Det kan finnas många
            förklaringar till det. I en del tråkiga sammanhang förknippas
            idrott med våld, läktarvåld.
          </note>
          <note>
            Det kan vara en av anledningarna till att företagen börjar dra
            ned sin sponsring av idrott och till att alltfler företag går
            in och sponsrar kultur. De ser ett högre goodwillvärde i att sponsra
            kultur.
          </note>
          <note>
            Om man tittar på de senaste siffrorna i statistiken från föreningen
            Kultur och näringsliv, kan man konstatera att det är inom tre
            områden som kultursponsringen har ökat markant. Den största ökningen
            är inom musiken. Sedan kommer teatern, och sedan kommer utbildning.
            Utbildning skall vi inte ta upp i dag, men där finns det ju stora
            frågetecken, tycker jag.
          </note>
          <note>
            Det gäller t.ex. om statlig alkoholpolitik skall sponsras i en
            lärobok - om akvavit skall finnas i böckerna på högstadium och
            gymnasium.
          </note>
          <note>
            Det är dock inte detta det handlar om nu. Det handlar om skillnad
            mellan idrottssponsring och kultursponsring. Jag hävdar att det
            finns en skillnad, men det säger skatteministern att det inte
            gör. Skatteministern säger också att reglerna inte är oklara.
            Men om reglerna inte vore oklara, skulle vi ju inte ha några domar
            i kammarrätten. Nu har vi flera kamarrättsdomar. I de här processerna
            brukar erfarna, dystra människor inom det här området säga att
            det är vad domaren har ätit till lunch som avgör huruvida värdet
            av sponsringen blir avdragsgill. Jag vill alltså med bestämdhet
            hävda att det är skillnad mellan kultursponsring och idrottssponsring,
            och att det behövs en översyn. Vi pratar inte om gåvoskatt. Skatteministern
            behöver inte ta upp ordet gåvoskatt en gång till. Det vi pratar
            om är att det finns en skillnad.
          </note>
          <note>
            Man kan tänka på musiklivet. Skall vi i framtiden tvingas se
            våra musiker på konserter och på ungdomarnas popgalor med tröjor
            som det står Saab, Volvo och sådant på - precis som vi gör när
            idrottsmän och idrottskvinnor springer maraton eller spelar ishockey?
            Jag vill hävda att det är en skillnad.
          </note>
          <note>
            Inom teatevärlden kan det också vara svårt att få samma värde.
            Inom idrotten kan man på ishockeyrinken sätta upp sina skyltar
            och få avdragen godkända.
          </note>
          <note>
            Inom teatervärlden måste man då exponera lika mycket. Eftersom
            vi är överens om att vi inte vill ha reklamskyltar runt om på
            teaterscenen, blir det ju svårt för företagen att få värdet av
            kultursponsringen avdragsgill.
          </note>
          <note>
            Anf. 113 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Låt mig börja med att säga att jag delar Ewa Larssons
            uppfattning om frågetecknen kring sponsring. Jag tycker inte heller
            att det är fritt från komplikationer. Det finns naturligtvis negativa
            sidor med sponsring - inte minst när det handlar om just utbildning
            och andra väldigt centrala delar av den offentliga sektorns verksamhet.
            Det här är ju inte mitt normala ansvarsområde i regeringen. I
            det här fallet gäller det frågan om hur skattelagstiftningen skall
            påverka sponsringen.
          </note>
          <note>
            Då säger Ewa Larsson: Ta inte upp det där gåvor igen. Det vill
            jag inte ha någon ändring av. Men det finns en orsak till att
            jag tar upp det. Ewa Larsson vill ju ha en annan bedömning av
            sponsring när det gäller kultur än när det gäller idrott. Skulle
            regeringen göra en sådan bedömning, och riksdagen därefter fastställa
            den i lag, att det skall vara litet mildare krav på själva motprestationen
            när det är fråga om kultursponsring, då närmar vi oss, och det
            blir i praktiken så, att vi säger att just för kultur kan man
            ge gåvor. Det blir ju så, för det blir ju ingen motprestation.
            Då kan man ge gåvor, och det skall vara avdragsgillt. Det tycker
            inte jag.
          </note>
          <note>
            Att det blir avdragsgillt att ge gåvor, är ju ett sätt att ge
            ett statligt stöd, en subvention, till en verksamhet. Men då försvinner
            hela det demokratiska inflytande som subventionen egentligen skulle
            behöva ha bakom sig. Vill vi ge ett statligt eller kommunalt stöd
            till en verksamhet, så skall det finnas ett demokratiskt inflytande
            bakom. I övrigt får man spela på marknadens villkor.
          </note>
          <note>
            Det är inte aktuellt att göra en översyn av de här reglerna.
            Min bedömning är att de fungerar väl. Det är myndigheternas uppgift
            att tillämpa lagstiftningen.
          </note>
          <note>
            Det är motprestationen som är avgörande för om det skall ses
            som sponsring eller inte. Det skall finnas någon typ av värde
            för den som sponsrar. Det är ingen konstig lagstiftning i sig.
          </note>
          <note>
            Sedan blir det förstås komplicerat hur man skall hantera lagstiftningen
            i det enskilda fallet. Det ser vi på att det t.ex. finns kammarrättsdomar,
            som Ewa
          </note>
          <note>
            Larsson påpekar, där man har försökt värdera om det är sponsring
            eller inte. Men kan Ewa Larsson tänka sig hur komplicerat det
            blir om vi i lagstiftningen skulle tala om exakt när det är sponsring
            eller inte?
          </note>
          <note>
            Hur skulle det bli om vi i lagstiftningen reglerade teaterscenens
            utseende, tröjorna på skådespelarna och annat? Det vore naturligtvis
            bisarrt. Myndigheterna får här avgöra om det är sponsring eller
            inte. Jag har fullt förtroende för att de gör det på ett bra sätt.
          </note>
          <note type="speaker">
            Anf. 114 EWA LARSSON (mp):
          </note>
          <note>
            Herr talman! I vissa delar av vårt avlånga land har skattemyndigheterna
            större erfarenhet av att bedöma värdet av sponsring än i andra.
            Det beror på vad det har funnits, och finns, för stora företag
            som har gått in och sponsrat från början. Göteborg är ett exempel
            där både skattemyndigheter och företag har en utvecklad tradition
            när det gäller att få in värden som företagen tycker är rimliga
            som motprestation. Märk väl att jag aldrig någonsin har tagit
            upp att det inte skall vara någon motprestation. Det är därför
            det känns litet tjatigt att igen höra det här om gåvoskatten.
            Jag har pratat om motprestationerna. Det är precis det som är
            pudelns kärna, att motprestationen inte kan vara värd lika mycket.
          </note>
          <note>
            Oavsett vad skatteministern säger, svajar det här litet grand.
            Å ena sidan säger skatteministern att det är klara regler. Men
            jag kan inte förstå det. Då skulle det ju inte bedömas olika.
            Då skulle vi inte ha ärenden i kammarrätten. Å andra sidan säger
            skatteministern att värdet av eventuell uppmärksamhet i massmedierna
            förmodligen betraktas vid bedömning av om ett bidrag är avdragsgillt.
            Jag noterar att det svajar här. Jag tycker faktiskt att skatteministern
            kan ge mig rätt i att det här inte är enkelt. Det är oklart.
          </note>
          <note>
            Varför då inte göra en översyn? Jag är inte glad över den utveckling
            vi har inom kulturlivet, där alltfler av våra institutioner och
            en stor del av vårt musikliv får förlita sig alltmer på sponsring.
            Men det är ändå den utvecklingen vi ser, och då vill jag gärna
            bidra till att underlätta för kultursponsring. Jag förstår inte
            att det skall vara ett problem att göra den här översynen.
          </note>
          <note>
            Jag skulle också vilja säga att syftena är annorlunda med kultursponsring
            jämfört med idrottssponsring.
          </note>
          <note>
            Idrottssponsringen har vi i Miljöpartiet gått med på.
          </note>
          <note>
            När det gäller vår allmän-TV säger vi att vi går med på sponsring
            av idrotten för att TV 1 och TV 2 skall ha möjlighet att köpa
            in idrottsarrangemang så att de inte köps upp av de kommersiella
            kanalerna. Där finns det andra syften, som är mer aggressiva.
            Kultursponsringen står för en annan typ av goodwill och image
            för företagen.
          </note>
          <note>
            Därför vill jag igen vädja till skatteministern att ändå göra
            de här översynen. Det kan väl inte kosta så mycket ära och heder
            att göra en översyn? Sedan kan vi ta en ny debatt utifrån vad
            denna översyn kommer fram till.
          </note>
          <note>
            Överläggningen var härmed avslutad.
          </note>
          <note>
            22 § Svar på interpellation 1996/97:370 om skatteavdrag för yrkesfiskare
          </note>
          <note>
            Anf. 115 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Erling Bager har frågat jordbruksministern när regeringen
            avser att föreslå ett yrkesfiskaravdrag för att uppnå konkurrensneutralitet
            för svenska yrkesfiskare jämfört med danska och norska yrkesfiskare.
          </note>
          <note>
            Interpellationen har överlämnats till mig.
          </note>
          <note>
            Frågan om ett särskilt yrkesfiskaravdrag enligt dansk eller norsk
            modell har diskuterats länge. Skatteutskottet har vid flera tillfällen
            vid behandlingen av motionsyrkanden uppmärksammat de speciella
            problem som råder för yrkesfiskarna. Utskottet uttalade senast
            i höstas (bet. 1996/97:SkU13) med anledning av motionsyrkanden
            om yrkesfiskaravdrag att utskottet förutsätter att regeringen
            så snart som möjligt slutför beredningen av frågan om yrkesfiskarnas
            konkurrenssituation i förhållande till grannländerna och därefter
            återkommer till riksdagen med förslag som tillgodoser kraven på
            konkurrensneutralitet.
          </note>
          <note>
            Erling Bager hänvisar till de särskilda reglerna om avdrag för
            yrkesfiskare som finns i Norge och Danmark. Han anger att reglerna
            grundar sig främst på den välfärdsförlust som yrket medför med
            långa perioder av frånvaro från hemmet under hård fysisk belastning.
            Erling Bager anför vidare att svenska fiskare inte har någon motsvarighet
            till de andra nordiska ländernas avdragsregler och att en förutsättning
            för att
          </note>
          <note>
            Sverige skall kunna behålla ett konkurrenskraftigt yrkesfiske
            är att skattereglerna harmoniseras med våra konkurrentländer.
          </note>
          <note>
            Enligt gällande regler i kommunalskattelagen har yrkesfiskare
            rätt att göra avdrag för ökade levnadskostnader vid vistelse utom
            hemorten. För avdragsrätt förutsätts att resan varit förenad med
            övernattning.
          </note>
          <note>
            Avdraget uppgår schablonmässigt till 90 kr per dygn enligt de
            av Riksskatteverket utfärdade rekommendationerna. Avdrag kan medges
            med högre belopp än
          </note>
          <note>
            90 kr om fiskaren visar en större faktisk ökning i levnadskostnaderna.
          </note>
          <note>
            Ett yrkesfiskaravdrag i enlighet med Erling Bagers förslag skulle
            inte vara kopplat till direkta kostnader i verksamheten utan grunda
            sig på yrkesgruppens udda arbetsförhållanden och bestämmas utifrån
            ett hänsynstagande till den konkurrensnackdel som kan finnas i
            förhållande till yrkesfiskare i våra grannländer. Ett yrkesfiskaravdrag
            av det slaget är i realiteten detsamma som ett direkt bidrag eller
            stöd till näringen, vilket inte är tillåtet enligt EU:s regler
            om statsstöd som
          </note>
          <note>
            Sverige erkänt vid medlemskapet. Det strider också mot skattereformens
            grundprinciper att införa utgifter av det här slaget i skattesystemet.
            Subventioner skall i stället, om de över huvud taget skall ges,
            lämnas öppet och inte döljas i skattesystemet. Mot denna bakgrund
            ställer jag mig mycket tveksam till ett särskilt yrkesfiskaravdrag.
            Jag är därför inte beredd att förorda att ett sådant avdrag införs
            som Erling Bager avser.
          </note>
          <note type="speaker">
            Anf. 116 ERLING BAGER (fp):
          </note>
          <note>
            Herr talman! Jag tackar statsrådet för svaret, som jag inte kan
            vara nöjd med. Svaret är dessvärre också en stor besvikelse för
            Sveriges yrkesfiskare.
          </note>
          <note>
            Den fråga som måste ställas är: Struntar regeringen i riksdagen?
            Tar regeringen och statsrådet Thomas
          </note>
          <note>
            Östros riksdagen på allvar? Riksdagen har senast den
          </note>
          <note>
            20 december 1996 enhälligt gjort ett tillkännagivande om svenska
            yrkesfiskares konkurrenssituation i förhållande till våra grannländer.
            Detta riksdagsbeslut byggde på skatteutskottets behandling av
            ett stort antal motioner i betänkande 1996/97:SkU13, och jag skall,
            herr talman, citera direkt från betänkandet på s.
          </note>
          <note>
            33:
          </note>
          <note>
            "Utskottet förutsätter att regeringen så snart som möjligt slutför
            beredningen av frågan om yrkesfiskarnas konkurrenssituation i
            förhållande till grannländerna och därefter återkommer till riksdagen
            med förslag som tillgodoser motionärernas krav på konkurrensneutralitet.
            Utskottet förordar att riksdagen med anledning av samtliga de
            motioner som behandlas i detta avsnitt beslutar att ge regeringen
            till känna vad utskottet anfört." Mer tydligt kan knappast riksdagen
            uttrycka sig! Läser man riksdagsbesluten på Finansdepartementet?
          </note>
          <note>
            Nu har det gått ett halvt år, och inget förslag från regeringen
            har kommit. Jag skriver då en interpellation och frågar: När avser
            regeringen följa det enhälliga riksdagsbeslutet och föreslå ett
            skatteavdrag för att uppnå konkurrensneutralitet för svenska yrkesfiskare
            jämfört med danska och norska yrkesfiskare?
          </note>
          <note>
            Herr talman! Jag tycker att statsrådets svar visar nonchalans
            mot riksdagsbeslutet och innehåller dessutom en felaktig uppgift
            om att ett yrkesfiskaravdrag skulle strida mot EU:s regler. Låt
            mig få framföra, vilket redan står i riksdagsmotioner, att man
            i EU-
          </note>
          <note>
            landet Danmark gick mycket noggrant till väga. Den danska modellen
            för yrkesfiskaravdraget godkändes av EU-kommissionen innan Folketinget
            den 19 december 1992 fattade sitt beslut om skatteavdrag för danska
            yrkesfiskare.
          </note>
          <note>
            På det svenska finansdepartementet har man under
          </note>
          <note>
            1995, efter proposition 1994/95:100, gjort en utredning och tagit
            fram ett förslag om svenskt yrkesfiskaravdrag, skrivet av Maria
            Lindwall. Det bygger på den danska modellen. I denna promemoria
            har man i detalj tagit fram lagtexten till ett svenskt yrkesfiskaravdrag.
            De tekniska förutsättningarna är därmed lösta. Detta skatteavdrag
            föreslogs få ikraftträdande den 1 januari 1996.
          </note>
          <note>
            Därefter hände inget. Skatteutskottet och riksdagen har därefter
            kommit tillbaka med ännu skarpare formuleringar och enhälligt
            beslutat den 20 december
          </note>
          <note>
            1996 om att be regeringen snarast komma med förslag. Sedan händer
            ingenting. Det går sex månader, och under tiden konkurreras svenska
            yrkesfiskare ut av exempelvis danska yrkesfiskare. I dag kommer
            statsrådet Östros och lämnar detta svar till riksdagen.
          </note>
          <note>
            Bryr sig regeringen eller Finansdepartementet något om riksdagsbeslut?
            Bryr sig regeringen något om svenska yrkesfiskare? Sviker man
            denna yrkeskår därför att den är så liten och har minskat kraftigt
            under 60-talet?
          </note>
          <note>
            Jag ser fram emot att höra Kaj Larsson, för har är sakkunnig
            på Jordbruksdepartementet i fiskefrågor.
          </note>
          <note type="speaker">
            Anf. 117 KENT OLSSON (m):
          </note>
          <note>
            Herr talman! Även jag måste uttrycka en oerhört stor förvåning
            över detta svar. Precis som Erling
          </note>
          <note>
            Bager sade har ett enigt skatteutskott förordat detta avdrag.
            Jag måste säga att "förvåna" är ett milt ord om ministerns interpellationssvar.
            Nonchalans mot riksdagen är ett väsentligt mer adekvat uttryck.
            Ministern bryr sig inte alls om vad utskottet säger. Han bryr
            sig inte alls om vad en enig riksdag säger, utan han säger att
            han är tveksam till att överväga ett särskilt yrkesfiskaravdrag
            och att han alltså inte ämnar att föreslå detta.
          </note>
          <note>
            Då inställer sig en fråga ur konstitutionell synpunkt: Om nu
            riksdagen är enig - inklusive ministerns egna partikamrater i
            utskottet - varför kan man inte göra det? Enligt den danska modellen
            rör det sig inte om några stora pengar. Man beräknar att det kostar
            någonting kring 20-25 miljoner kronor. Man kan knappast tala om
            någon stor statsfinansiell fråga.
          </note>
          <note>
            Vi har fiskare i dag som konkurrerar med fiskare från våra nordiska
            länder som är med i EU. Dessa svenska fiskare ges alltså sämre
            möjligheter än deras kolleger att utöva sitt yrke. Det är ytterst
            förvånansvärt att inte ministern tycker att detta är väsentligt.
            Vi kan då och då konstatera att man när det gäller arbetslösheten
            inte är så framgångsrik, men det var knappast för att öka arbetslösheten
            som Erling Bager ställde sin interpellation utan snarare för att
            få till stånd en minskning. Vad som skett inom fisket är att man
            får en allt äldre fiskarkår, alltmer bekymmer. Dessutom har man
            nu väntat ett halvår.
          </note>
          <note>
            Varför, av vilken anledning, följer inte ministern den eniga
            riksdagen och det eniga skatteutskottet?
          </note>
          <note>
            Vad är avsikten? Är avsikten att försämra för det svenska fisket,
            att försämra för det svenska fiskets konkurrenskraft?
          </note>
          <note>
            Jag vill också säga att det här förslaget fanns färdigt redan
            under den borgerliga regeringen. Tyvärr hann det inte riktigt
            genomföras då, men förslaget låg färdigt att antas då. Den syn
            på svenska fiskare och svenskt fiske som ministern visar gör mig
            oerhört bekymrad. Men ministern har ju möjligheter att korrigera
            sig under debattens lopp. Jag hoppas att vi får höra det. Det
            vore ett hemskt budskap till Sveriges fiskare att vår skatteminister
            inte är det minsta intresserad av denna yrkeskår utan säger: Jag
            bryr mig inte om riksdagen och inför inte det här yrkesfiskaravdraget.
          </note>
          <note type="speaker">
            Anf. 118 KAJ LARSSON (s):
          </note>
          <note>
            Herr talman! Jag är också förvånad, av den anledningen att jag
            tycker att det är onödigt att hålla på och dra i en sådan här
            fråga så länge utan att komma fram till något slutgiltigt.
          </note>
          <note>
            Erling Bager har ju redan dragit igenom alla de turer som förekommit
            med motioner. Utöver detta var också vår förra jordbruksminister
            på SFR:s kongress i
          </note>
          <note>
            Göteborg 1995 och lovade inför SFR:s medlemmar att yrkesfiskeavdraget
            skulle genomföras.
          </note>
          <note>
            I Danmark har yrkesfiskarna sedan den 1 januari
          </note>
          <note>
            1993 möjlighet att göra ett sådant avdrag vid inkomstberäkningen.
            Det avdrag som då infördes i
          </note>
          <note>
            Danmark var ett led i förbättringen av fiskenäringens ekonomiska
            situation. Det är precis den situation som svenska fiskare har
            i dag. Vi fiskar i samma vatten, vi fiskar efter samma fisksorter,
            vi säljer ibland också fisken till samma mottagare och priserna
            är exakt desamma. Därför är det orättvist att svenska yrkesfiskare
            skall ha en sådan försämrad konkurrenssituation.
          </note>
          <note>
            Det har sagts i argumenteringen emot ett avdrag att det kan uppstå
            smittoeffekter, har jag hört. Det har konstaterats att yrkesfiskarnas
            arbetsvillkor på många områden kan jämställas med sjömännens.
            Sjömännen har ju en lindrigare beskattning, och det har inte fått
            smittoeffekter. Man kan också ställa frågan: Varför har det inte
            fått smittoeffekter i Danmark?
          </note>
          <note>
            I svaret sägs att yrkesfiskeavdraget är ett direkt bidrag till
            näringen. Det kanske kan vara riktigt. Däremot är ju påståendet
            att det inte är tillåtet enligt EU:s regler helt felaktigt, som
            Erling Bager påpekade. EU
          </note>
          <note>
            har godkänt Danmarks yrkesfiskeavdrag, och eftersom den svenska
            modellen är exakt lik den danska utgår jag från att även Sverige
            får ett sådant system godkänt. Däremot anser jag det vara helt
            utsiktslöst att gå fram med någon annan form av bidrag, som statsrådet
            pekar på i svaret. Det måste då också godkännas av EU, och EU
            kommer aldrig att godkänna två olika bidragssystem till yrkesfisket.
          </note>
          <note>
            Jag har också mött argumentet att vi inte kan vara lika i allt.
            Jag vill då påminna om att en gammal svensk traditionsnäring,
            nämligen jordbruket, har påtalat samma sak när det gäller konkurrenssituationen.
            Men här har regeringen varit generös och givit näringen 350 nya
            miljoner utöver tidigare stöd. Utöver detta har regeringen också
            tillsatt en utredare för att se över konkurrenssituationen för
            jordbruket, t.ex.
          </note>
          <note>
            i jämförelse med Danmark. Utredningen skall vara klar i september.
            Om nu utredningen pekar på orättvisor är det naturligt att vi
            också rättar till dem.
          </note>
          <note>
            Man kan då fråga sig: Hade situationen varit en annan, om SFR,
            alltså Sveriges yrkesfiskares riksförbund, hade varit av samma
            storlek som LRF?
          </note>
          <note>
            Yrkesfisket är i en bekymmersam situation i dag.
          </note>
          <note>
            Jag träffar många yrkesfiskare. De skulle naturligtvis vara ytterst
            glada om vi fick ett besked om att detta kommer att genomföras.
            Därför hoppas jag att statsrådet lyssnar på våra argument här
            i dag, går hem till
          </note>
          <note>
            Regeringskansliet och funderar igenom detta och återkommer.
          </note>
          <note type="speaker">
            Anf. 119 ELVING ANDERSSON (c):
          </note>
          <note>
            Herr talman! Efter Kaj Larssons inlägg funderar man naturligtvis
            på hur kommunikationen sker intern i regeringen. Om jag är rätt
            underrättad är Kaj Larsson förordnad som sakkunnig i fiskefrågor
            på Jordbruksdepartementet. Man kan ju undra hur ett sådant här
            svar har kommunicerats internt på departementet.
          </note>
          <note>
            Herr talman! Det finns ingen anledning för mig att upprepa vad
            de tidigare deltagarna i debatten har sagt om historien kring
            det här, vad riksdagen tidigare har beslutat och även beställt
            av regeringen - det har beskrivits. Jag vill sälla mig till dem
            som är väldigt förvånade över att regeringen på det här sättet
            nonchalerar en väldigt tydlig beställning från Sveriges riksdag.
          </note>
          <note>
            Det är ett mycket dystert besked som Sveriges yrkesfiskare i
            dag får av skatteminister Thomas Östros.
          </note>
          <note>
            Ett särskilt skatteavdrag för yrkesfiskare är nog i dagsläget
            den enskilt viktigaste frågan för att det svenska yrkesfisket
            skall kunna upprätthålla konkurrenskraften, framför allt gentemot
            danska och norska kolleger.
          </note>
          <note>
            Fisket är en viktig näring, inte minst i de områden som jag kommer
            från, dvs. Bohuslän, där just fisket är en mycket viktig faktor
            från sysselsättningssynpunkt.
          </note>
          <note>
            Vi ser med oro på att näringen successivt trängs tillbaka, tappar
            i konkurrenskraft, osv. Därför är det besked som Thomas Östros
            nu lämnar synnerligen dystert.
          </note>
          <note>
            Jag skulle också vilja ställa en fråga med anledning av det skriftliga
            svar på interpellationen som
          </note>
          <note>
            Thomas Östros har lämnat. Där säger han att ett sådant här avdrag
            skulle strida mot grundprinciperna i skattereformen. Men tidigare
            har han redovisat att det redan finns ett schablonmässigt avdrag
            för yrkesfiskare, även om det i dag ligger på 90 kr. Är det så
            att principen är beroende av storleken? Principen är väl knäckt
            i och med att det finns särskilda skatteregler kring just yrkesfisket.
            Nu diskuterar vi en rimlig nivå på det, som gör att de svenska
            yrkesfiskarna kan konkurrera på likvärdiga villkor med danska
            och norska yrkesbröder.
          </note>
          <note type="speaker">
            Anf. 120 PER LAGER (mp):
          </note>
          <note>
            Herr talman! Även Miljöpartiet och jag sällar mig till dem som
            känner att man måste påpeka att det här handlar om nonchalans
            - det kan inte vara någonting annat.
          </note>
          <note>
            Jag står här med ett snabbprotokoll från den
          </note>
          <note>
            22 november 1995, där jag ställde en interpellation till dåvarande
            finansminister Göran Persson. Ett litet lustigt sammanträffande
            är att de två sista meningarna i hans svar exakt sammanfaller
            med de sista meningarna i Thomas Östros svar. Han sade att han
            ställde sig tveksam till ett särskilt fiskeavdrag och därför inte
            var beredd att förorda att ett sådant avdrag infördes.
          </note>
          <note>
            Det är precis samma ordalydelse.
          </note>
          <note>
            När jag läser den interpellationsdebatten känner jag på något
            sätt att ingenting har hänt sedan den 22
          </note>
          <note>
            november 1995. Man kan fråga sig varför. Dåvarande finansministern
            sade i sin slutplädering att det var bättre och vettigare att
            ta upp en diskussion med EU
          </note>
          <note>
            om huruvida den danska metoden verkligen var vettig och rimlig.
            Han ville också se framför sig att Norge ändrade sin politik när
            det gällde subventionen till fisket. Detta blir min hållning,
            sade han. Det är oerhört starkt. Jag har gjort en liten notering
            i kanten:
          </note>
          <note>
            "Är detta en låsning?" Det känns som om det var någon som lade
            locket på. Är det så, skatteministern?
          </note>
          <note>
            Jag vill gärna höra det, eftersom svaret så väl överensstämmer
            med Göran Perssons. Jag tycker i så fall inte att svaret är värdigt
            över huvud taget.
          </note>
          <note>
            Dagens svar är inte värdigt på grund av att regeringen i så fall
            under dessa år givetvis skulle komma med ett annat system. Man
            skulle säga att man är överens med riksdagen om att det föreligger
            obalanser och disharmoni när det gäller de olika yrkesfiskarna
            i
          </note>
          <note>
            Norden, och man skulle givetvis komma med ett system som är bättre
            än det vi har.
          </note>
          <note>
            Jag vill påpeka att Danmark, som tidigare har sagts, är underställt
            EU:s regler om statligt stöd, och vi vet att det fungerar där
            sedan 1993.
          </note>
          <note>
            Skatteavdraget är inte öppet, säger statsrådet. Ja, men är inte
            den subvention vi har i dag, 90-
          </note>
          <note>
            kronorsavdraget, öppen? I så fall undrar jag hur ett öppet system
            skulle se ut.
          </note>
          <note>
            Sedan har inte Miljöpartiet reserverat sig i samband med de här
            betänkandena därför att vi förlitade oss på regeringen. Vi förlitade
            oss på att man skulle komma med den här förbättringen. Efter min
            interpellationsdebatt med finansministern sade vi: Vi gör inga
            reservationer. Vi förlitar oss på regeringen. Den kommer med det
            här. Men nu har det gått flera år.
          </note>
          <note>
            Vad är det som sker? Varför har ingenting skett? Det måste ske
            nu!
          </note>
          <note>
            Jag anser att det inte bara är gentemot riksdagen som regeringen
            är skyldig att ge ett ordentligt svar och följa upp riksdagens
            beställning utan också gentemot den utsatta yrkeskår som yrkesfiskarna
            utgör.
          </note>
          <note type="speaker">
            Anf. 121 DAN ERICSSON (kd):
          </note>
          <note>
            Herr talman! Också vi kristdemokrater har motionerat under flera
            år om just ett sådant här avdrag för yrkesfiskare, och vi var
            förstås glada och nöjda när riksdagen faktiskt gjorde en beställning
            hos regeringen om att agera och lägga fram ett förslag för beslut
            här i Sveriges riksdag. När man sedan kommer till den här debatten
            och tar del av det interpellationssvar som presenterats får man
            läsa att regeringens företrädare i denna fråga, skatteministern,
            inte är beredd att förorda att ett sådant avdrag införs som Erling
            Bager avser.
          </note>
          <note>
            Men, herr talman, det är ju inte Erling Bager eller enskilda
            partier som har lagt fram förslag och krävt saker av regeringen,
            utan det är riksdagen. Det är faktiskt vi folkvalda som har gjort
            en beställning till regeringen om att återkomma med förslag så
            att vi kan fatta beslut. Det här kan inte en skatteminister obstruera.
            Det är faktiskt häpnadsväckande. Det är inte bara nonchalans,
            utan det är faktiskt obstruktion av ett riksdagsbeslut. Det är
            det som gör mig upprörd i dag.
          </note>
          <note>
            Hur förklarar ministern en sådan här obstruktion?
          </note>
          <note>
            Regeringen sitter faktiskt på riksdagens mandat, och riksdagen
            är utsedd av svenska folket i allmänna val.
          </note>
          <note>
            Det är ju det som är grunderna för folkstyret. Om sedan regeringen
            inte vill verkställa vad riksdagen beslutar - ja, vad händer då?
            Det blir någon form av konstitutionell kris, och det är väl onödigt
            i en sådan här fråga.
          </note>
          <note>
            Jag hoppas att ministern inser vad han faktiskt säger i sitt
            svar. De här inläggen visar ju att samtliga partier, även ministerns
            eget parti, har samma synsätt.
          </note>
          <note>
            Vänsterpartiet finns visserligen inte med i dagens debatt, men
            det har samma uppfattning som vi andra.
          </note>
          <note>
            Vilka slutsatser drar ministern efter de här inläggen?
          </note>
          <note>
            Jag hoppas att det nu kommer en mycket tydlig sinnesändring till
            stånd, annars tror jag att ministern kommer att få problem.
          </note>
          <note>
            Anf. 122 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Jag måste säga att ibland blir ordvalet något märkligt,
            särskilt från kristdemokratiska representanter. "Obstruktion"
            och "konstitutionell kris" - är det verkligen väl avvägda ord
            i sammanhanget, Dan Ericsson? Det undrar jag.
          </note>
          <note>
            Låt mig läsa upp riksdagens beslut: "Utskottet förutsätter att
            regeringen så snart som möjligt slutför beredningen av frågan
            om yrkesfiskarnas konkurrenssituation i förhållande till grannländerna
            och därefter återkommer till riksdagen med förslag som tillgodoser
            motionärernas krav på konkurrensneutralitet." Det säger inte att
            det skall införas ett yrkesfiskaravdrag. Punkt. Så är inte riksdagsbeslutet.
            Det är inte en beställning om att omedelbart lämna in ett förslag
            om ett yrkesfiskaravdrag, utan det handlar om konkurrensneutralitet.
          </note>
          <note>
            Min och regeringens uppfattning är att det är olämpligt att använda
            skattesystemet för att ge den här typen av branschstöd. Stöd till
            branscher skall i så fall hellre lämnas på utgiftssidan än via
            skattesystemet. Och varför anser vi det? Jo, vi driver bl.a. den
            frågan väldigt aktivt i EU-samarbetet. Vi har i dag ett problem
            i EU-samarbetet, och även globalt, nämligen att land efter land
            på olika sätt inför små skatteparadis för att skydda någon typ
            av sektor eller ännu hellre locka till sig verksamhet från andra
            länder. Man gör det på skattesidan, så att det blir svårt att
            upptäcka och svårt att värdera vad det innebär. Denna typ av skattekonkurrens
            kommer att leda till att det blir oerhört svårt att upprätthålla
            ambitionerna i välfärdspolitiken. Därför driver vi i EU i dessa
            frågor linjen att reglerna för statsstöd skall vara sådana att
            det hellre är utgifter som är synbara än skatteavvikelser och
            skatteavdrag som är svåra att upptäcka.
          </note>
          <note>
            Det andra vi driver i EU när det gäller statsstödsreglerna är
            att EU-kommissionen har en alltför generös tillämpning av dessa
            regler. Det ställer till problem för flera länder, som upptäcker
            att andra länder har fått tillstånd till skatteavvikelse på ett
            sätt som måste betecknas som illojal skattekonkurrens, t.ex. att
            man ger särskilda villkor för särskilda branscher. Det är ett
            hot på lång sikt mot vår förmåga att ta upp skatteintäkter så
            att vi kan upprätthålla ett välfärdssamhälle.
          </note>
          <note>
            Nu menar inte jag att yrkesfiskaravdraget skulle hota välfärdssamhället,
            men ni måste förstå regeringens problem i och med att vi starkt
            driver den här frågan i EU. Här vill ett antal riksdagsledamöter
            att vi själva skall införa den typen av system på ett område.
          </note>
          <note>
            Vad skiljer detta område från andra områden? Skall vi införa
            särskilda avdrag även i andra branscher som får problem av andra
            skäl, t.ex. på grund av internationell konkurrens? Det blir en
            stor risk för smittoeffekter när man inför sådana här typer av
            system på skattesidan.
          </note>
          <note>
            Därför vill jag säga till Kaj Larsson: Smittoeffekterna finns
            där. Det är olämpligt att använda skattesystemet för att ge en
            subvention till en viss bransch.
          </note>
          <note>
            Till Erling Bager vill jag säga, just när det gäller statsstödsreglerna:
            Det här är regeringens uppfattning.
          </note>
          <note>
            Vi menar att EU-kommissionen bör skärpa tillämpningen av statsstödsreglerna
            i stället för att ge ytterligare tillstånd till olika länder.
            Det är sant att Danmark har fått tillstånd att införa yrkesfiskaravdrag,
            men det gör inte att Sverige inte bör anmäla sina eventuella avdrag
            till kommissionen och få dem bedömda. Det är inte hundraprocentigt
            säkert att de bedöms precis som
          </note>
          <note>
            Danmarks; det beror naturligtvis på den samlade situationen.
          </note>
          <note>
            Problemet med många deltagare i en interpellationsdebatt är att
            man inte hinner gå igenom allting innan det är deras tur igen.
            Min taletid börjar nu gå ut.
          </note>
          <note>
            Jag tar litet grand till, men jag återkommer. Bli alltså inte
            upprörda om ni känner att ni inte har fått svar på allt ni frågat
            om.
          </note>
          <note>
            När det gäller huruvida det är en låsning eller inte skulle jag
            vilja säga att det inte handlar om låsning.
          </note>
          <note>
            Det handlar om en analys av hur vi skall använda skattesystemet.
            Vi har nu avdragsmöjligheter för de faktiska kostnader som finns
            i samband med verksamheten. Kan man som yrkesfiskare visa att
            man har högre kostnader än det schablonbelopp som Riksskatteverket
            har fastställt får man också möjlighet att dra av mer. Det handlar
            om verksamheten och de kostnader som finns. Yrkesfiskaravdraget
            har antagligen inte att göra med de faktiska kostnaderna utan
            med att man vill stödja den här branschen, och i och med det hamnar
            vi i ett system där vi använder skattesystemet för att stödja
            en särskild bransch.
          </note>
          <note type="speaker">
            Anf. 123 ERLING BAGER (fp):
          </note>
          <note>
            Herr talman! De svenska yrkesfiskarna kämpar för att överleva
            i hård konkurrens. De konkurrerar på utlandsmarknaden med Danmark
            och Norge. Man försöker därigenom se till att man kan klara sin
            livnäring och sina fartyg och att man kan fortsätta i ett yrke
            som krymper alltmer vad det gäller antalet aktiva.
          </note>
          <note>
            Jag är tacksam för att Kaj Larsson, som är sakkunnig i fiskefrågor,
            i denna debatt har tagit upp och fullföljt kraven på förändringar
            för de svenska yrkesfiskarna.
          </note>
          <note>
            Jag ställde medvetet den här interpellationen till jordbruksministern,
            för jag ville att den minister som har ansvar för fiskefrågorna
            skulle komma in och ta debatten. Jag vet att jordbruksministern
            har stor förståelse för den situation som yrkesfiskarna har.
          </note>
          <note>
            Nu säger statsrådet att man kanske kommer med något annat. Men
            tiden går ju. År läggs till år, och riksdagen har krävt åtgärder.
          </note>
          <note>
            Nu har EU kommit fram till att ett system med skatteavdrag är
            den modell man kan godkänna. Danmark har öppnat möjligheterna.
            Danmark fiskar i samma vatten som Sverige och Norge. Danmark har
            visat hur man kan göra. Då borde vi från svensk sida ta vara på
            den möjlighet som finns, så att våra svenska yrkesfiskare kan
            få likvärdiga villkor. Det är det riksdagen begär.
          </note>
          <note>
            Om skatteministern kan få fram något lika bra, som kan ge samma
            kompensation, visa då riksdagen det förslaget! Jag tror inte att
            det finns något som är lika bra. Danskarna har försökt. Norrmännen
            har också en koppling, med sitt EES-avtal.
          </note>
          <note>
            Den svenska flottan har haft sjömansskatt. Förra året förändrade
            riksdagen sjömansskatten till ett skatteavdrag för dem som arbetar
            på fartygen inom den svenska handelsflottan. Där kunde man använda
            principen om ett avdrag. Varför skall inte det gå när det gäller
            yrkesfiskare, som finns på andra fartyg och kämpar ännu hårdare
            när de är ute, vecka efter vecka?
          </note>
          <note>
            De har dessutom inte samma villkor i övrigt som sjömännen.
          </note>
          <note>
            Jag kommer från Fiskebäck i Göteborg. Där finns
          </note>
          <note>
            Sveriges största hamn för yrkesfiske. Vi har ett trettiotal större
            fartyg och Sveriges modernaste trålare.
          </note>
          <note>
            Lönsamheten är mycket dålig. Det senaste är att danskar kommer
            över till Sverige och tar plats på svenska fartyg. De får nämligen
            bättre lönsamhet, genom att det finns ett avdrag för danska yrkesfiskare
            som gör att de kan leva på lönen. Svenskar klarar inte det, för
            lönsamheten på de flesta båtarna är dålig. Regeringen drar detta
            i långbänk. Fler får sluta, och krisen förvärras.
          </note>
          <note>
            Det har gått lång tid. Nu kräver vi från riksdagen att regeringen
            handlar, och det snabbt.
          </note>
          <note>
            Jag vill också kommentera det som tas upp i interpellationssvaret
            om välfärdsförlusten, litet mästrande.
          </note>
          <note>
            Jag har i min interpellation enbart pekat på motiven för avdragsmodellen
            i Norge och Danmark.
          </note>
          <note>
            Skatteutskottet har nu sagt för tredje eller fjärde gången att
            det är dags för regeringen att handla. Det går ett halvt år. Sedan
            kommer skatteministern tillbaka till riksdagen med detta svar,
            som inte innebär någon annan öppning. Det är en oerhört svag hantering
            av en fråga som är så viktig för en liten bransch.
          </note>
          <note type="speaker">
            Anf. 124 KENT OLSSON (m):
          </note>
          <note>
            Herr talman! Det har tyvärr blivit en vana att regeringen bryter
            löften. Vi som var på SFR-kongressen
          </note>
          <note>
            1995 hörde Margareta Winberg, dåvarande jordbruksminister, tydligt
            och klart lova att detta avdrag skulle införas av regeringen.
            Man kan fråga sig om det var därför hon inte fick fortsätta som
            jordbruksminister. Vad är det för ny politik som har införts?
          </note>
          <note>
            Man kan också fråga varför regeringen inte bryr sig om sina egna
            sakkunniga i denna fråga. Vi har ju en sakkunnig på fiskefrågor
            inom Jordbruksdepartementet. Finansdepartementet bestämmer helt
            och hållet vad som är riktigt. Man bryr sig inte om vad
          </note>
          <note>
            Jordbruksdepartementet säger. Man bryr sig inte om vad riksdagen
            säger. Man bryr sig inte om vad jordbruksutskottet säger. Man
            bryr sig inte om vad de egna sakkunniga säger. Vad bryr man sig
            egentligen om? Det är en intressant fråga.
          </note>
          <note>
            Vi har tidigare i debatten ett flertal gånger konstaterat att
            vi är i stort sett eniga - alla utom skatteministern. Vi har ju
            även med oss socialdemokraternas sakkunnige. Jag noterar att Vänsterpartiets
            representant också har kommit hit till kammaren nu. Vi ser detta
            som den viktigaste enskilda frågan för yrkesfiskarna i Sverige,
            att de får möjlighet att göra detta avdrag. Varför får inte våra
            fiskare möjlighet att konkurrera med danska och norska fiskare
            på samma villkor? Det rör sig om en summa av 25 miljoner kronor.
            Vi har EU:s tillstånd.
          </note>
          <note>
            Ta nu den sista chansen, ministern, och visa att den socialdemokratiska
            regeringen bryr sig om våra yrkesfiskare. Förstör inte deras möjlighet
            att konkurrera med fiskare i andra länder.
          </note>
          <note type="speaker">
            Anf. 125 KAJ LARSSON (s):
          </note>
          <note>
            Herr talman! Jag vill först vända mig till mina riksdagskolleger
            och påpeka att jag är här som riksdagsledamot och inte som sakkunnig.
            Jag är här också därför att jag har motionerat i denna fråga genom
            åren. Jag har följt frågan och har därför ett stort intresse av
            att vara med i debatten.
          </note>
          <note>
            Thomas Östros sade att det var möjligt med andra bidrag men inte
            med yrkesfiskaravdrag. Men det är det som är problemet. Det finns
            ett EU-land som har ett sådant skatteavdrag. Det är min och även
            andras bedömning att vi inte kan få någon annan bidragsform godkänd
            i EU. Det är den enda framkomliga vägen.
          </note>
          <note>
            Men om statsrådet kan hitta andra vägar för att förbättra situationen
            för yrkesfisket, är vi tacksamma.
          </note>
          <note>
            Näringen har i dag stora svårigheter. Men man gnäller inte så
            mycket. Fiskekvoterna har minskats.
          </note>
          <note>
            Yrkesfiskarna har investeringar som skall betalas. De har det
            mycket jobbigt. Det är också viktigt att ta upp sysselsättningen
            för näringen. I dag arbetar ett hundratal fiskare från Danmark
            och Norge på svenska båtar.
          </note>
          <note>
            De svenska yrkesfiskarna är oroliga för nyrekryteringen till
            näringen. Därför är det viktigt att vi skapar goda förhållanden.
          </note>
          <note>
            Lyssna nu på våra argument här i dag, Thomas
          </note>
          <note>
            Östros! Kasta inte bort det här, utan gå tillbaka till regeringen
            och diskutera det. Kom sedan tillbaka med en lösning som rättar
            till konkurrenssituationen för svenskt yrkesfiske, som utskottet
            har begärt.
          </note>
          <note type="speaker">
            Anf. 126 ELVING ANDERSSON (c):
          </note>
          <note>
            Herr talman! Skatteministern citerade riksdagsuttalandet och
            hävdade att begäran var att skapa konkurrensneutralitet. Den självskrivna
            frågan blir: Vad har regeringen gjort för att åstadkomma det?
            Jag har förstått att det enda man hittills har gjort är att man,
            med hänvisning till några dunkla principer, har sagt nej till
            ett skatteavdrag för yrkesfiskare. Vad har regeringen gjort i
            övrigt för att leva upp till riksdagens beslut, att regeringen
            skyndsamt skall återkomma med förslag för att skapa konkurrensneutralitet?
          </note>
          <note>
            Det må vara hänt att det finns principer som man försöker hålla
            sig till. Det är i och för sig bra. Men de får inte drivas så
            långt att en hel yrkeskår drivs mot ruinens brant. De svenska
            yrkesfiskarna har sämre konkurrensförhållanden än sina kolleger.
            Systemet med avdrag är ett system som kan fungera utifrån
          </note>
          <note>
            EU:s utgångspunkter, precis som Kaj Larsson sade.
          </note>
          <note>
            För övrigt utgår jag från att han har samma uppfattning när han
            uppträder som riksdagsman som när han är sakkunnig på Jordbruksdepartementet.
            Det är lämpligt att använda sig av systemet med skatteavdrag.
            Principen är delvis redan naggad i kanten. Det finns ju ett avdrag
            på 90 kr redan. Vad vi nu diskuterar är nivån.
          </note>
          <note>
            De som är kritiska mot svenskt EU-medlemskap hävdar ibland att
            Sverige försöker vara mer EU-
          </note>
          <note>
            anpassat än EU själv. Tyvärr måste jag konstatera att det ligger
            något sådant i Thomas Östros resonemang.
          </note>
          <note>
            Det måste vara en primär uppgift för en svensk regering att värna
            svenskt näringsliv och svenskt yrkesfiske. Jag vill också vädja
            till Thomas Östros att han kommer med ett positivt besked i sluttampen
            på debatten, så att det återigen kan finnas framtidstro hos de
            svenska yrkesfiskarna.
          </note>
          <note type="speaker">
            Anf. 127 PER LAGER (mp):
          </note>
          <note>
            Herr talman! Det är risk för att vi upprepar argumenten, men
            jag skall försöka låta bli det. Jag vill bara ta upp en fråga
            som skatteministern fastnade vid ett ögonblick.
          </note>
          <note>
            Jag påstod att det kunde handla om en låsning. Det ville skatteministern
            inte alls hålla med om. Däremot var det en princip. Jag skulle
            vilja påstå att det ibland är hårfint mellan princip och låsning,
            nämligen när principen är så stark att man inte kan lämna den.
          </note>
          <note>
            Vad handlar det egentligen om i det här fallet? Det handlar om
            ca 25 miljoner. Det handlar om ett par tusen människor i en utsatt
            liten yrkeskår, som inte har så stora marginaler. Vi tycker att
            denna yrkeskår är viktig. Jag tror inte att någon vill att svenska
            yrkesfiskare skall försvinna och att det svenska yrkesfisket skall
            upphöra. Därför vill jag påstå att det är fråga om en låsning.
            Det är alltså en princip som låser hela resonemanget. Annars skulle
            ju regeringen - som har fått en klar beställning från riksdagen
            - säga till riksdagen:
          </note>
          <note>
            Vi tycker inte om den danska modellen med skatteavdrag. Vi vill
            påverka EU, så att den formen tas bort. Men vi har ett annat stöd
            som vi tycker är bättre.
          </note>
          <note>
            Eftersom beställningen handlar om konkurrensneutralitet har vi
            en lösning på det här.
          </note>
          <note>
            Sedan skulle man tala om vilken lösning man har.
          </note>
          <note>
            Men man har ingen lösning. Skatteministern är svaret skyldig.
          </note>
          <note type="speaker">
            Anf. 128 DAN ERICSSON (kd):
          </note>
          <note>
            Herr talman! Parlamentarismens princip är att regeringen regerar
            på riksdagens mandat. Vi kan bara konstatera att ministern inte
            vill verkställa riksdagsbeslut. Vad är det om det inte är obstruktion?
            Det var därför jag använde det ordet. Konstitutionen bygger på
            att regeringen skall verkställa riksdagens beslut.
          </note>
          <note>
            Uppstår det då inte en kris när regeringen vägrar?
          </note>
          <note>
            Strax skall också Vänsterns representant yttra sig.
          </note>
          <note>
            Då kommer det att vara mycket tydligt att sju partier står ganska
            samfällda bakom kravet om den här konkurrensneutraliteten gentemot
            omvärlden. Yrkesfiskaravdraget är det förslag som finns. Finansdepartementet
            har tagit fram ett sådant förslag. Det är egentligen bara att
            fatta beslut och lägga fram det här inför riksdagen. Men regeringen
            gör inte det. Den här principdiskussionen måste faktiskt också
            föras. Regeringen agerar inte efter vad riksdagen säger.
          </note>
          <note>
            Sedan är givetvis också själva sakfrågan oerhört central. Ministern
            talar om att land efter land inför skatteparadis; det är ett bekymmer
            i sammanhanget.
          </note>
          <note>
            Skall vi då bara stå och titta på detta och notera detta?
          </note>
          <note>
            Skall vi bara notera att andra länder inför olika typer av skattesystem
            som direkt innebär att vi kommer i ett sämre läge? Då kanske vi
            i praktiken låter en yrkeskår slås ut. Inser inte ministern allvaret
            i den här frågan?
          </note>
          <note>
            Detta betyder faktiskt mycket också för sysselsättningen i Sverige.
          </note>
          <note>
            Detta är både en principiellt viktig fråga - regeringen gör inte
            som riksdagen vill - och en sakpolitiskt mycket viktig fråga.
            Jag hoppas att ministern nu på slutet tar chansen att faktiskt
            göra en omvärdering.
          </note>
          <note type="speaker">
            Anf. 129 LARS BÄCKSTRÖM (v):
          </note>
          <note>
            Herr talman! Föregående talare hade alldeles rätt.
          </note>
          <note>
            Nu tar Vänsterns representant till orda. Då är vi sju partier.
            Jag beklagar att jag inte kunde delta från början, men jag hade
            ett uppdrag inom mitt eget parti.
          </note>
          <note>
            Statsrådet Östros har ju inte alltid varit statsråd.
          </note>
          <note>
            Det fanns en tid när statsrådet var riksdagsledamot.
          </note>
          <note>
            Han minns säkert hur det var. Det är inte lätt att få ett tillkännagivande
            i ett utskott. Det är inte lätt att få enhälliga tillkännagivanden.
            Det är oerhört ovanligt.
          </note>
          <note>
            Så är det i finansutskottet. Precis likadant är det i skatteutskottet.
            När ett samlat utskott tar initiativ till ett tillkännagivande
            väger det mycket tungt.
          </note>
          <note>
            Jag kan faktiskt förstå Thomas Östros tveksamhet gentemot detta.
            Jag förstår de skattetekniska argumenten. Jag har till stora delar
            respekt för de argumenten.
          </note>
          <note>
            Men, som föregående talare sade, regeringen regerar på riksdagens
            mandat och inte på sitt eget. Man regerar inte på det rena skattesystemets
            mandat utan på det rena parlamentariska mandatet. Det är ganska
            tydligt. Då får nog även regeringar, som en kung sade en gång,
            packa och rätta sig efter det, även om det ibland kanske sker
            med tungt hjärta.
          </note>
          <note>
            Regeringen har ju inte varit helt obenägen att göra avvikelser
            i skattesystemet då och då. RAS var ju t.ex.
          </note>
          <note>
            en ganska kraftfull avvikelse från det rena skattesystemet. Avdraget
            för t.ex. arbetsgivaravgifter för mindre företag är också en avvikelse.
            Nog finns det avvikelser alltid - när viljan finns. Men det kan
            väl inte vara viljan som saknas?
          </note>
          <note>
            Vi har nu hört en del argument. Många har sagt att detta kostar
            20-25 miljoner. Därför behöver jag inte säga det. Har statsrådet
            någon annan uppfattning om kostnaden än den som framförs? Vi har
            hört debattörer från talarstolen säga att det finns ett färdigt
            förslag. Jag har inte inblick i departementsarbetet, men jag undrar
            om dessa debattörer har rätt. Finns det ett lagtekniskt färdigt
            förslag? Om det inte finns undrar jag hur lång tid det skulle
            ta att ta fram ett. Om det redan finns tar det väl ingen tid alls?
            Detta vet ju inte jag. Men det måste statsrådet veta. Annars är
            det något fel i organisationen. Det är bra med ett klarläggande
            när det gäller dessa uppgifter.
          </note>
          <note>
            Skulle man kunna tänka sig att Sverige inte får godkännande för
            det här systemet när Danmark har fått det? Svaret är: nej. Har
            statsrådet någon annan mening än jag? Jag tror mig redan höra
            svaret. Är det troligt att vi kan få acceptans för någon annan
            lösning inom rimlig tid? Mitt svar är: nej. Men statsrådet har
            kanske någon annan bedömning. Då är det värdefullt att höra den.
            Den skulle kanske förklara något. Annars tror jag faktiskt att
            statsrådet får övertala sig själv, någon i sin närhet eller någon
            annan, så att vi kan komma fram till en lösning. Jag vet inte
            riktigt var problemet sitter just nu. Men det kanske också statsrådet
            kan förklara. Statsrådet följer väl riksdagsbeslut? Något annat
            svar finns ju inte att ge om man vill vara statsråd, eller hur?
          </note>
          <note>
            Anf. 130 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Lars Bäckström kom in sent i debatten. Jag skulle
            också till honom vilja säga att regeringen självfallet följer
            riksdagsbeslut. Det finns ju inget utrymme att göra någonting
            annat. Hade Lars
          </note>
          <note>
            Bäckström tänkt sig det? Nej, även Lars Bäckström ställer ju
            upp på en parlamentarisk demokrati.
          </note>
          <note>
            Men det står inte i riksdagsbeslutet, Lars Bäckström, att ett
            yrkesfiskaravdrag skall införas. Regeringens uppfattning är att
            det inte är att föredra att man ger ett stöd till en bransch via
            skattesystemet jämfört med att man ger ett rent och tydligt stöd
            på utgiftssidan till branschen.
          </note>
          <note>
            Vad säger Lars Bäckström och ni andra om andra branscher får
            problem? Skall vi införa särskilda avdrag för dem? Vi kan tänka
            oss en traditionell verkstadsindustri av något slag. Skall vi
            ha ett verkstadsindustriavdrag om det uppstår problem med konkurrensen
            med omvärlden?
          </note>
          <note>
            Sådana frågor måste man ställa sig om man börjar använda skattesystemet
            för att ge riktade stöd till olika branscher. Regeringen bereder
            den beställning som finns från riksdagen. Det är inte Finansdepartementet
            som handhar stöd till olika branscher; ni får vända er till och
            fråga jordbruksministern om det.
          </note>
          <note>
            Men det riksdagsbeslut som finns är inte en konkret beställning
            av ett yrkesfiskaravdrag.
          </note>
          <note>
            Till riksdagsledamoten Kaj Larsson vill jag säga att vi naturligtvis
            lyssnar på argumentationen från riksdagen, även i en sådan här
            interpellationsdebatt.
          </note>
          <note>
            Det är självklart. Men jag står fast vid min analys och min bedömning.
            Att använda skattesystemet för att stödja branscher är mycket
            olyckligt. Vi vänder oss emot när andra länder inom den europeiska
            gemenskapen använder sig av det.
          </note>
          <note>
            Jag är förvånad över att inte Lars Bäckström har litet mer analys
            bakom sitt resonemang när det gäller just riskerna med att inleda
            den här typen av skatteförändringar. Det är klart att vi har skatteavvikelser.
          </note>
          <note>
            Man kan inte ha en enda princip som styr ett skattesystem. Men
            många länder har börjat använda skattesystemet för att ge stöd
            till olika branscher. Det driver skatterna nedåt om vi inte kan
            komma överens inom den europeiska gemenskapen om att vi måste
            vara striktare och låta den verkliga konkurrenssituationen avgöra
            och inte vilka subventioner som olika stater tillämpar. Därför
            driver vi detta i EU. Det skall helst inte vara skattelättnader.
            Det skall handla om synliga utgifter när man stöder branscher.
            Och EU-
          </note>
          <note>
            kommissionen har varit alldeles för generös i sin tillämpning
            när det gäller att bevilja statsstöd. Det ställer till problem
            för länder som har höga ambitioner i välfärdspolitiken. Och jag
            antar att Bäckström är en av dem som stöder en sådan politik.
          </note>
          <note>
            Regeringen bereder frågan. Riksdagsbeslutet gäller, men det handlar
            inte om en beställning av ett yrkesfiskaravdrag.
          </note>
          <note type="speaker">
            Anf. 131 ERLING BAGER (fp):
          </note>
          <note>
            Herr talman! Återigen: När avser regeringen följa det enhälliga
            riksdagsbeslutet och föreslå åtgärder för de svenska yrkesfiskarna?
          </note>
          <note>
            Skatteministern svarade att vi skulle vända oss till jordbruksministern.
            Det var ju precis det jag gjorde när jag framställde interpellationen,
            eftersom jag i första hand ville ta debatten med jordbruksministern,
            som har visat förståelse för yrkesfiskarnas svåra situation och
            som har försökt att hantera frågan på något sätt.
          </note>
          <note>
            Inom alla regeringar måste det finnas en viss samordning. Fyrpartiregeringen
            hade ett samordningskansli som fungerade alldeles utmärkt. Det
            innebar korta behandlingsvägar. Man kunde också fatta beslut och
            driva på i frågor.
          </note>
          <note>
            Den socialdemokratiska regeringen kanske skulle inrätta ett samordningskansli
            för att få bättre kommunikation. Riksdagen har beställt åtgärder,
            och vi väntar nu på handling.
          </note>
          <note>
            Det har varit många svepskäl om att det inte skall vara något
            skatteavdrag utan någonting annat. Det är ett tricksande och ett
            dragande i långbänk. Under tiden lider yrkesfisket, och flottan
            minskar.
          </note>
          <note>
            När det gäller den svenska handelsflottan gick vi från en sjömansskatt
            till ett skatteavdrag, och det har den nuvarande socialdemokratiska
            regeringen godkänt. Det borde gå att följa EU-landet Danmarks
            modell. Jag kan överlämna det förslag som finns till skatteministern.
            Det innehåller en färdig modell med lagförslag och allting som
            Maria Lindwall tog fram
          </note>
          <note>
            1995. Även de tekniska förutsättningarna finns utredda. Avsikten
            var att modellen skulle införas den 1
          </note>
          <note>
            januari 1996.
          </note>
          <note>
            Här sägs att det hela strider mot skattereformen.
          </note>
          <note>
            Och så har vi en värnskatt som uppgår till 5 miljarder!
          </note>
          <note>
            Men när det plötsligt handlar om ett tjugotal miljoner för att
            ge rättvisa åt svenska yrkesfiskare, då är det stopp.
          </note>
          <note type="speaker">
            Anf. 132 LARS BÄCKSTRÖM (v):
          </note>
          <note>
            Herr talman! Nu är ju jag endast riksdagsledamot, men om jag
            hade varit statsråd, hade jag i denna debatt känt mig tvungen
            att säga ungefär det som statsrådet sade. Men jag hade också känt
            mig tvungen att säga någonting annat. Jag hade känt mig tvungen
            att berätta när jag skall göra det som riksdagen har bestämt.
            När kommer jag som statsråd att berätta och redovisa mitt förslag?
            Hur tänker jag som statsråd och vilka idéer har jag? Om man följer
            ett riksdagsbeslut
          </note>
          <note>
            - det är det oerhört viktigt att göra, det kan vi vara helt överens
            om - och har ett halvår på sig att fundera och diskutera med medarbetarna,
            måste man kunna presentera några som helst tankar om hur frågan
            skall lösas på annat sätt än genom yrkesfiskaravdraget.
          </note>
          <note>
            Men några sådana har jag inte hört om.
          </note>
          <note>
            Det är det som är det allvarliga. Kan man inte prestera några
            tankar om en alternativ lösning, då får man nog bita i det sura
            äpplet och tillåta ett avsteg, om än med sorg i hjärtat och med
            risk för smitta. Det är nog alldeles sant att det kan finnas en
            sådan. Men visst har ni stått emot hårdare proteststormar. Ni
            vågade er på att sänka a-kassan. Det var ett mycket tuffare beslut.
            Kan man klara av sådana stormar, kan man nog klara av risken för
            smitta från detta stöd som tydligen bara kostar 25-30 miljoner
            kronor. Dessutom finns det en färdig lagtext. Jag tror att statsrådet
          </note>
          <note>
            Östros är så stark att han klarar av att behärska risken för
            eventuell smitta.
          </note>
          <note>
            Och det bästa får inte bli det godas fiende, eller hur? Presentera
            det bästa eller gör det goda!
          </note>
          <note>
            Anf. 133 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Lars Bäckström säger sig endast vara riksdagsledamot.
            Jag kan inte tänka mig något finare uppdrag. Det skall Lars Bäckström
            vara mycket stolt över.
          </note>
          <note>
            Jag kan inte ange något exakt datum. Beredning pågår inom Regeringskansliet
            och riksdagsbeslutet gäller. Det är inte en beställning om ett
            yrkesfiskaravdrag utan det handlar om en mycket bredare fråga
            än så.
          </note>
          <note>
            Erling Bager har ställt en fråga om ett avdrag i skattesystemet.
            Då får man i allmänhet svar av det statsråd som har ansvar för
            skattesystemet, alltså skatteministern.
          </note>
          <note>
            Ställ en fråga om stöd till näringen på andra sätt, så ges svar
            av ansvarigt statsråd. Det är inget konstigt med det. Det är de
            principer som vi har i riksdagen.
          </note>
          <note>
            Det är naturligtvis på det sättet att jag som skatteminister
            inte kan ge mig in på Jordbruksdepartementets område här och i
            dag.
          </note>
          <note>
            När det gäller det som Erling Bager sade om samordning i Regeringskansliet
            vill jag säga att om jag vore folkpartist skulle jag inte ta upp
            en sådan fråga.
          </note>
          <note>
            En av de stora orsakerna till att Sverige råkade in i det elände
            som man gjorde var nämligen att det inte fanns samordning ens
            på Finansdepartementet under 1991-
          </note>
          <note>
            1994 då Erling Bager stödde regeringen. Då satt en där och sänkte
            skatter, och en annan försökte få utgifter och intäkter att gå
            ihop. Snacka om brist på samordning!
          </note>
          <note>
            Överläggningen var härmed avslutad.
          </note>
          <note>
            23 § Anmälan om inkomna faktapromemorior om förslag från Europeiska
            kommissionen
          </note>
          <note>
            Talmannen meddelade att följande faktapromemorior om förslag
            från Europeiska kommissionen inkommit och delats ut till kammarens
            ledamöter:
          </note>
          <note>
            Rapport från kommissionen om resultaten av
          </note>
          <note>
            ALTENER-programmet KOM (97) 122
          </note>
          <note>
            Meddelande om ett europeiskt initiativ rörande elektronisk handel
            KOM (97) 157
          </note>
          <note>
            24 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Socialutskottets betänkande 1996/97:SoU17
          </note>
          <note>
            25 § Bordläggning
          </note>
          <note>
            Anmäldes och bordlades
          </note>
          <note>
            Socialutskottets betänkande
          </note>
          <note>
            1996/97:SoU18 Ändring i socialtjänstlagen
          </note>
          <note>
            Konstitutionsutskottets betänkanden
          </note>
          <note>
            1996/97:KU22 Extern revision av regeringskansliet
          </note>
          <note>
            1996/97:KU28 Ändringar i JO-instruktionen, m.m.
          </note>
          <note>
            Lagutskottets betänkande
          </note>
          <note>
            1996/97:LU21 Medverkan av Konsumentombudsmannen i vissa konsumenttvister
          </note>
          <note>
            Utbildningsutskottets betänkanden
          </note>
          <note>
            1996/97:UbU13 Utvecklingsplan för förskola, skola och vuxenutbildning
          </note>
          <note>
            1996/97:UbU14 Huvudmän för gymnasial utbildning
          </note>
          <note>
            Näringsutskottets betänkande
          </note>
          <note>
            1996/97:NU11 Frågor om mätning m.m. på elmarknaden
          </note>
          <note>
            26 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 30 maj
          </note>
          <note>
            1996/97:580 av Birgitta Hambraeus (c) till försvarsministern
          </note>
          <note>
            FN-tjänstens sociala konsekvenser
          </note>
          <note>
            1996/97:581 av Margitta Edgren (fp) till utbildningsministern
          </note>
          <note>
            Studiemedel
          </note>
          <note>
            1996/97:582 av Eva Johansson (s) till jordbruksministern
          </note>
          <note>
            Djurtransporter inom häst- och hundsporten
          </note>
          <note>
            1996/97:583 av Mats Odell (kd) till kommunikationsministern
          </note>
          <note>
            Trafiksäkerheten för färdtjänstresenärer
          </note>
          <note>
            1996/97:584 av Agneta Ringman (s) till miljöministern
          </note>
          <note>
            Oljeutsläpp i Östersjön
          </note>
          <note>
            1996/97:585 av Kaj Larsson (s) till inrikesministern
          </note>
          <note>
            Avvecklingen av den militära verksamheten i Ystad
          </note>
          <note>
            1996/97:586 av My Persson (m) till socialministern
          </note>
          <note>
            Särskilda boendeformer för äldre
          </note>
          <note>
            1996/97:587 av Sivert Carlsson (c) till kommunikationsministern
          </note>
          <note>
            Flyttning av arbetstillfällen inom Telia
          </note>
          <note>
            1996/97:588 av Birger Schlaug (mp) till utrikesministern
          </note>
          <note>
            Samarbete med NATO
          </note>
          <note>
            1996/97:589 av Bengt Kronblad (s) till kommunikationsministern
          </note>
          <note>
            Telias framtida verksamhet
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 3 juni.
          </note>
          <note>
            27 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit
          </note>
          <note>
            den 30 maj
          </note>
          <note>
            1996/97:546 av Sigge Godin (fp) till statsrådet Pierre
          </note>
          <note>
            Schori
          </note>
          <note>
            Utlänningslagens portalparagraf
          </note>
          <note>
            1996/97:551 av Carina Hägg (s) till statsrådet Pierre
          </note>
          <note>
            Schori
          </note>
          <note>
            Förmedling av bistånd genom organisationer
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 3 juni.
          </note>
          <note>
            28 § Kammaren åtskildes kl. 15.16.
          </note>
          <note>
            Förhandlingarna leddes av talmannen från sammanträdets början
            t.o.m. 8 §
          </note>
          <note>
            anf. 40 (delvis), av förste vice talmannen därefter t.o.m. 15
            § anf. 86
          </note>
          <note>
            (delvis) och av tredje vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
