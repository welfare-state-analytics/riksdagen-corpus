<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--106</head>
          <docDate when="1997-05-21">1997-05-21</docDate>
        </div>
      </front>
      <body>
        <div>
          <note>
            19.00 - 21.34
          </note>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 15 maj.
          </note>
          <note>
            2 § Svar på interpellation 1996/97:320 om åtgärder mot rasism
            och främlingsfientlighet
          </note>
          <note type="speaker">
            Anf. 1 Statsrådet PIERRE SCHORI (s):
          </note>
          <note>
            Fru talman! Hans Andersson har frågat statsrådet
          </note>
          <note>
            Blomberg vilka åtgärder regeringen vidtar för att främja ett
            klimat av tolerans och en bred rörelse mot främlingsfientlighet
            och rasism. Andersson frågar också efter åtgärder för att skapa
            ett Sverige där människor från olika kulturer och etnisk bakgrund
            kan integreras och samverka.
          </note>
          <note>
            Då statsrådet Blomberg inte har haft möjlighet att ändra planerade
            aktiviteter och besvara interpellationen den här veckan har den
            överlämnats till mig.
          </note>
          <note>
            Interpellationen ställdes dagen före pingsthelgen.
          </note>
          <note>
            Fru talman! I den allmänna debatten om invandring och integration
            har på nytt främlingsfientliga röster höjts.
          </note>
          <note>
            Regeringen välkomnar därför det här tillfället att tillsammans
            med partierna i riksdagen på nytt slå fast att främlingsfientlighet
            och rasism inte har någon plats i vårt samhälle.
          </note>
          <note>
            Vi vill att vårt samhälle skall präglas av demokrati och jämlikhet.
            Dessa ledstjärnor för den allmänna politiken ger också den nödvändiga
            vägledningen när regeringen nu intensifierar insatserna för integration.
          </note>
          <note>
            Till demokratins värderingar hör respekten för alla människors
            lika värde, den enskilda människans frihet och värdighet liksom
            tolerans, humanism och rättvisa.
          </note>
          <note>
            Det är länge sedan invandring var en marginell företeelse i vårt
            samhälle som kunde hanteras genom särskilda insatser och projekt
            för integration. En tiondel av dem som bor i vårt land är födda
            utomlands.
          </note>
          <note>
            Även om asylinvandringen just nu inte är så stor leder de ökade
            ekonomiska, kulturella och individuella kontakterna över gränserna
            till att vi får ett tillskott av nya människor till vårt land
            varje år. På samma sätt sker en utvandring från Sverige som förra
            året var nästan lika stor som invandringen. Det är viktigt att
            vi alla tar till oss att Sverige befinner sig i ett globalt grannskap
            och att vårt samhälle redan präglas av etnisk och kulturell mångfald.
            Denna insikt måste genomsyra våra värderingar och den praktiska
            politiken på alla samhällsområden.
          </note>
          <note>
            Erfarenheten visar att den effektivaste enskilda åtgärden mot
            rasism och främlingsfientlighet är en framgångsrik integration.
          </note>
          <note>
            När människor, infödda såväl som invandrade, kan skapa sig en
            hygglig tillvaro genom utbildning och arbete, klara omsorgen om
            familjen genom egna ansträngningar men också med stöd från och
            delaktighet i samhället läggs grunden för gemenskapen och solidariteten
            i samhället. I ett klassamhälle hotas sammanhållningen när klyftorna
            får vidgas och när människor i praktiken värderas olika. På samma
            sätt som vi bekämpat de sociala orättvisorna måste vi nu bekämpa
            orättvisa kopplad till etnisk och kulturell bakgrund. De som bor
            i vårt land måste oavsett bakgrund ha samma rätt till utveckling,
            delaktighet och inflytande. Det är en fråga om demokrati och människovärde.
          </note>
          <note>
            Regeringen arbetar nu intensivt med integrationsfrågorna och
            ger dem en större tyngd än vad tidigare regeringar gjort. En särskild
            proposition kommer att läggas på riksdagens bord i höst. Frågor
            om segregation kontra integration blir också viktiga i den kommande
            bostadspolitiska propositionen.
          </note>
          <note>
            Det kanske viktigaste för en lyckad integration är möjligheterna
            till sysselsättning och egen försörjning.
          </note>
          <note>
            De goda möjligheterna på arbetsmarknaden i Sverige till i början
            av 90-talet gjorde också att vi hade relativt sett mindre problem
            med integrationen i vårt land än vad många andra hade. Samtidigt
            som arbetslösheten sköt i höjden under krisåren hade vi en rekordstor
            flyktinginvandring, särskilt från Bosnien och Jugoslavien. En
            stor del av de senaste årens nyanlända invandrare står nu utanför
            arbetsmarknaden, och även andra med utländsk bakgrund har fått
            det svårare. För dessa liksom för andra grupper som haft svårt
            att ta sig in på arbetsmarknaden under de senaste åren av ekonomiska
            svårigheter behövs insatser för att inte utanförskapet skall permanentas
            och för att Sverige som välfärdsland skall fortsätta att utvecklas.
            Grunden för sådana satsningar och för att nya jobb skall skapas
            i näringslivet har nu lagts genom att balans har återupprättats
            i ekonomin.
          </note>
          <note>
            Fru talman! Moderaterna har genom sitt manifest
          </note>
          <note>
            Land för hoppfulla manat fram en ny debatt om invandringen och
            invandrarna. Skriften har ett annat synsätt på integration och
            invandring än det regeringen står för. För författarna till skriften
            är välfärdsstaten roten till de flesta problemen. Invandrarna
            lockas hit till sysslolöshet för att få bidrag, och deras initiativ
            kvävs genom att skatterna hindrar företagande. Skriften är ovederhäftig
            och olycklig på många sätt. Den är slarvig i avsnitten som handlar
            om asylrätten och om vilka som skall beredas skydd i vårt land.
            I avsnitten om hur nyanländas egna resurser och inititativ skall
            tas till vara slår man in öppna dörrar när man betonar hur viktigt
            invandrarnas eget företgagande är. Vi har fått bekräftelse på
            att vi inte har något dåligt klimat i
          </note>
          <note>
            Sverige för nyföretagande, och bland dem som startar eget och
            utvecklar sina företag finns många invandrare. Att detta är viktigt
            för både ekonomin och sysselsättningen kommer att betonas i den
            kommande propositionen.
          </note>
          <note>
            I flera fall fiskar Moderaterna i grumliga vatten av missnöje
            med förment höga kostnader för bidrag till invandrare. Här har
            man givit legitimitet åt grupper som dess bättre har haft problem
            med att komma ut med sitt främlingsfientliga budskap sedan Ny
            demokrati kollapsade. I debatten om invandring är det ett kärt
            tema att påstå att en moralisk elit har åsiktsmonopol och att
            andra åsiktsyttringar förkvävs. Jag invänder mot det resonemanget.
            Vi har åsikts- och yttrandefrihet i Sverige, men det innebär ju
            inte att den som uttrycker sig negativt om invandring och invandrare
            skall få stå oemotsagd. Nu när också några forskare och akademiker
            ställer upp bland de främlingsfientliga är det än angelägnare
            att i debatten slå hål på myterna och bemöta förenklade och felaktiga
            påståenden. I historien finns tyvärr alltför många exempel på
            att god utbildning inte är något säkert vaccin mot fördomar och
            ondska. Jag har också med glädje noterat att flera forskare givit
            sin in i debatten och med fakta och vetenskapliga teorier om samlevnad
            och demokrati i ett mångkulturellt samhälle sagt emot kolleger
            som fastnat i trångsynthet.
          </note>
          <note>
            Den senaste tidens debatt bekräftar för mig hur viktigt det är
            att vi som är ansvariga för politiken behandlar frågor kring invandring
            varsamt. Vi är ense om att vi liksom andra länder i vår omvärld
            måste reglera invandringen. Samtidigt vill vi att alla som får
            rätt att bo i Sverige skall känna sig välkomna. I detta ligger
            ett dilemma. När de häftiga debatterna blossar upp är det många
            enskilda människor som bott här i flera år som känner sig utpekade.
            Det skapar oro och motsättningar. I arbetet med den nya utlänningslagen
            och i de fortsatta reformerna har regeringen varit mån om att
            skapa en bred parlamentarisk enighet kring en invandringspolitik
            som är human, trovärdig och tydlig. Moderaterna har varit med
            i det arbetet, och det är rimligt att riksdagen och allmänheten
            nu får besked om partiet står fast vid besluten om utlänningslagen
            som antogs nyligen eller om manifestet Land för hoppfulla signalerar
            ett uppbrott från strävan efter samsyn i dessa centrala frågor
            som vi alla är angelägna att ha enighet om.
          </note>
          <note>
            Integration är inte liktydigt med assimilering eller anpassning.
            Av dem som kommer hit förväntar vi oss att de lär sig svenska
            och att de respekterar lagen och våra grundläggande demokratiska
            värderingar. Dessa som också står i samklang med de universella
            mänskliga rättigheterna kan samtidigt förenas med en stor kulturell
            mångfald, som nu finns representerad också i
          </note>
          <note>
            Sverige. Det är det nya för oss, och det skapar en ny dynamik
            i vårt samhälle. Den kan leda till osäkerhet inför det som är
            obekant och också motsättningar.
          </note>
          <note>
            Men utmaningen är just att ta till vara det berikande i mångfalden
            och låta vår kulturmosaik utvecklas. Som politiker och opinionsbildare
            har vi ett ansvar för vilket klimat som skapas för den processen.
            Vi måste visa att vi inser och ser positivt på att Sverige är
            och kommer att förbli ett öppet samhälle där olika kulturer, språk,
            traditioner och religioner finns representerade. Vår framtid är
            beroende av hur vi förmår förvalta och tillvarata de möjligheter
            och lösa de problem som detta innebär. Aldrig mera kommer Sverige
            att bli ett slutet och isolerat land med ett inre liv som är oberoende
            av världen utanför.
          </note>
          <note>
            Samtidigt som kampen mot rasism och främlingsfientlighet bäst
            bedrivs genom åtgärder för integration, måste samhället också
            genom lagar och andra åtgärder garantera skydd mot kränkningar
            och diskriminering. Inte minst skolan och folkrörelserna är engagerade
            i olika projekt och kampanjer mot rasismen och för allas delaktighet.
            Inom ramen för Europaåret mot rasism arbetar en särskild delegation
            med
          </note>
          <note>
            Mona Sahlin som ordförande med stöd bl.a. till lokala initiativ
            för bättre samverkan i ett mångkulutrellt och mångetniskt samhälle.
          </note>
          <note>
            I regeringsformen garanteras alla medborgare grundläggande fri-
            och rättigheter. Utlänningar här i riket är - med vissa undantag
            - likställda med svenska medborgare i detta hänseende. Europakonventionen
            angående skydd för de mänskliga rättigheterna och de grundläggande
            friheterna gäller som svensk lag. Vi har en särskild lagstiftning
            om etnisk diskriminering som nu ses över för att man skall kunna
            avgöra om den behöver ändras för att bli ett effektivare instrument.
            I brottsbalken kriminaliseras hets mot folkgrupp, och denna bestämmelse
            har på senare tid aktiverats i flera uppmärksammade fall. Jag
            skulle kunna ge flera exempel på hur vår nuvarande lagstiftning
            kan användas för att man skall kunna komma åt diskriminering och
            bekämpa rasism. Som justitieministern framfört skall nu möjligheten
            övervägas att gå längre i lagstiftningen för att brott som begås
            av organiserade maffialiknande sammanslutningar som vissa mc-gäng
            och rasistiska organisationer skall kunna bekämpas effektivare.
            Hur möjligheterna kan förbättras för att man skall kunna förhindra
            spridning av rasistisk propaganda till andra länder från Sverige
            utreds också.
          </note>
          <note>
            Till slut vill jag nämna att regeringen ser över myndighetsstrukturen
            på invandrings- och integrationsområdet med syfte att samhällets
            insatser för integration och mot rasism och främlingsfientlighet
            skall ges större tyngd och kontinuitet.
          </note>
          <note type="speaker">
            Anf. 2 ANDRE VICE TALMANNEN:
          </note>
          <note>
            Förutom interpellanten Hans Andersson deltar i denna debatt Juan
            Fonseca, Marianne Andersson,
          </note>
          <note>
            Lennart Rohdin, Yvonne Ruwaida, Rose-Marie Frebran, Anders Ygeman
            och Per Unckel.
          </note>
          <note type="speaker">
            Anf. 3 HANS ANDERSSON (v):
          </note>
          <note>
            Fru talman! Jag får tacka för ett ganska utförligt svar, åtminstone
            det skriftliga som jag läste i natt. Det är viktiga punkter som
            tas upp. Men det finns en del luckor, och luckorna handlar framför
            allt om integrationsfrågor och om möjligheten till arbete och
            en del annat.
          </note>
          <note>
            Jag är också kritisk mot - vilket inte är någon överraskning
            för Pierre Schori - stora delar av den asylpolitik som Moderaterna
            faktiskt stödde relativt väl i höstas. Men det grunduttryck för
            solidaritet och mänskliga rättigheter som Pierre Schori ger uttryck
            för delar jag.
          </note>
          <note>
            Jag hade hoppats på en aktuell debatt. Jag hade hoppats att alla
            partier skulle ges chansen att uttrycka sig i dessa oerhört viktiga
            frågor. Såvitt jag kan se kommer Moderaterna inte att delta, detta
            trots att
          </note>
          <note>
            Moderaternas manifest Ett land för hoppfulla är en viktig motivering
            för åtminstone mig att ställa den här interpellationen.
          </note>
          <note>
            Det finns uppseendeväckande formuleringar i detta manifest. Där
            finns nästan allt det som man brukar möta hos rasister. Vem är
            det som säger något i manifestet? Är det en gentleman i fina kläder
            och med paraply och hatt? Är det en arbetslös ingenjör från Västerås?
            Är det en kvinna i Norrland som står på sin balkong och har problem
            med hyran? Är det
          </note>
          <note>
            Per Unckel? Vem är det? Fördomarna hopas i denna skrift. Man
            talar om kultureliten som tycker att det är vackert att tala om
            solidaritet och skickar notan till andra att betala. Man talar
            om att välfärdsstaten kollapsar under massinvandringens tryck.
            Men som
          </note>
          <note>
            Pierre Schori sade har vi inte haft någon massinvandring under
            senare år - tvärtom. Under de senaste månaderna har vi faktiskt
            haft en nettoutvandring ur landet.
          </note>
          <note>
            Folkviljan och massinvandringen - ett slags nätverk eller en
            organisation, det är litet oklart för mig, men som tydligen attraherar
            akademiker - är också något obehagligt.
          </note>
          <note>
            Den artikel från en biträdande professor som jag läste i Dagens
            Nyheter var fylld av floskler och vad jag tycker rasistiska fördomar.
            Men jag är den siste som skulle vilja förbjuda henne att yttra
            sig. Jag är den siste som skulle vilja avsätta henne från hennes
            akademiska post. Jag förstår Röda korsets ungdomar.
          </note>
          <note>
            Men det är det öppna samtalet och möjligheten till dialog som
            är så viktigt. Det är det som jag hoppas att den här interpellationsdebatten
            skall vara ett led i.
          </note>
          <note>
            Jag har varit mycket förvånad över att Carl Bildt över huvud
            taget inte velat kommentera vad Moderaterna ställt till med. Jag
            är ännu mera förvånad över att Moderaterna inte är med här i dag.
            Jag är förvånad över att höra och se en av våra riksdagskolleger
            yttra sig, en medlem av Moderata samlingspartiet. Det har varit
            mycket svaga reaktioner och mycket dåligt från
          </note>
          <note>
            Moderaterna när det gäller att hålla rent i den kanske alldeles
            avgörande frågan. Jag är förvånad över de svaga reaktionerna från
            Folkpartiet och Kristdemokraterna, som med kraft brukar försvara
            invandrarnas rättigheter, asylrätten osv. Jag hoppas på en bättring
            här i dag.
          </note>
          <note>
            Regeringen har faktiskt bidragit med en hårdare asylpolitik.
            Utlänningsnämnden har under en följd av år fattat, enligt vår
            uppfattning, groteska beslut som har kränkt mänskliga rättigheter.
            Invandrarverket har på ett fumligt sätt agerat så att svenska
            folket egentligen fått uppfattningen att det finns horder av människor
            här som egentligen inte har rätt att vara här;
          </note>
          <note>
            därför har man fått kasta in efterhandsbeslut.
          </note>
          <note>
            Enligt min uppfattning handlar det i de här frågorna om mänskliga
            rättigheter, den svenska demokratins grunder och regeringsformens
            rättigheter - inte om en specialfråga. Det är mitt Sverige som
            är kränkt av den debatt och de övergrepp mot mänskliga rättigheter
            som pågår.
          </note>
          <note>
            I mitt andra inlägg tänker jag ta upp frågor om vad diskrimineringen
            innebär. Framför allt handlar det om arbetslivets område.
          </note>
          <note type="speaker">
            Anf. 4 ANDRE VICE TALMANNEN:
          </note>
          <note>
            För ordningens skull vill jag tala om att jag tidigare nämnde
            att Per Unckel hade anmält sig till debatten.
          </note>
          <note type="speaker">
            Anf. 5 JUAN FONSECA (s):
          </note>
          <note>
            Fru talman! I 25 av 37 europeiska länder finns högerextrema grupper
            representerade i parlamentet. Sju partier sitter i EU-parlamentet.
            I sex länder har extremhögern inflytande i regeringsarbetet. Extremhögern
            i Europa är i dag minst lika stark som på 30-
          </note>
          <note>
            talet. I Sverige finns sedan flera år tillbaka ganska starka
            kommunala partier representerade i olika fullmäktigeförsamlingar.
            I Skåneregionen bildades för några veckor sedan en valsamverkan
            mellan ett femtontal invandrarfientliga eller öppet rasistiska
            organisationer. En ny organisation, Folkviljan och massinvandringen,
            har bildats i Skåne. I riksdagen har organisationen ett språkrör
            i form av riksdagsmannen Sten
          </note>
          <note>
            Andersson.
          </note>
          <note>
            Organisationens argument är följande: Sverige har varit ett konsensussamhälle
            där man har kunnat samtala med varandra, identifiera problem samt
            utforska och åtgärda dessa. Invandringen skapar konflikter och
            kommunikationssammanbrott. Etniska krig och etnisk rensning kan
            också vara möjligt i vårt land. Invandrare som kommit till Sverige
            är olika och kommer från främmande kulturer. Just därför kan dessa
            inte anpassa sig i Sverige. Man inriktar sig i första hand på
            utomnordiska invandrare. Att vara olik är synonymt med att det
            handlar om något som är farligt. Alla skall vara lika för att
            samhället över huvud taget skall kunna fungera.
          </note>
          <note>
            Mångetniciteten är förödande för den sociala solidariteten, påstår
            man i organisationen - och Sten
          </note>
          <note>
            Andersson. Alltså: Det går inte att bygga upp ett solidariskt
            samhälle om det finns för många människor i vårt land som är olika.
            Med "Folkviljan" vill man säga att det handlar om folkets verkliga
            representanter. Det politiska Sverige har fel. Man pratar om etablissemanget,
            eliten m.m. Man säger att svenskarna inte behöver någon diktator
            därför att det finns en diktator inom varje svensk. Därför behöver
            svenskarna starka svenska företrädare som kan föra deras talan.
            Demokratin är alltså inte representativ.
          </note>
          <note>
            Folkviljan och massinvandringen legitimeras direkt av riksdagsledamöter,
            t.ex. Sten Andersson, av några professorer, av en del krönikörer
            i kvällstidningar och, indirekt, av Moderaterna som parti genom
            deras manifest Land för hoppfulla.
          </note>
          <note>
            Detta ger utrymme för grupper till höger om Moderaterna att bedriva
            ett invandrarfientligt opinionsarbete. Genom att inte ta avstånd
            från Sten Anderssons åsikter och från hans arbete som språkrör
            för
          </note>
          <note>
            Folkviljan och massinvandringen ställer sig också
          </note>
          <note>
            Moderaterna bakom organisationens politik. Såvitt jag förstår
            är Moderaterna beredda att dra till sig invandrarfientliga röster
            för att vinna valet 1998. Man legitimeras också bland vanliga
            människor genom att ordföranden kommer från Vänsterpartiet, inte
            från höger. Bland dem som styr organisationen finns det också,
            vilket jag beklagar, en del socialdemokrater med kontakter inom
            arbetarrörelsen. Strategin är att påverka det politiska Sverige
            genom att få enskilda riksdagsmän och fullmäktigeledamöter att
            ställa sig bakom de åsikter som de här personerna har. Om det
            inte går får dessa ställa upp i valet 1998.
          </note>
          <note type="speaker">
            Anf. 6 MARIANNE ANDERSSON (c):
          </note>
          <note>
            Fru talman! Varje möte mellan människor är på sätt och vis ett
            äventyr utan facit. Vem som är främling och hur länge man är det
            beror på vad som händer i mötet. Uppbrott och förändring behöver
            inte handla om att korsa nationsgränser. Det ingår i varje människas
            liv att söka balans mellan då och nu samt mellan här och där.
            Hur mycket olikheter vågar vi tillåta oss själva och hur mycket
            känner vi igen oss i varandras liv och erfarenheter? Det här är
            några ord som tjänar till eftertanke och som är hämtade från en
            utställningskatalog, 50 år i Sverige - vägen till det mångkulturella
            samhället.
          </note>
          <note>
            Det är bra att vi får den här debatten i riksdagen.
          </note>
          <note>
            Jag skulle önska att vi hade mera tid till förfogande, men vill
            tacka för det svar som vi fått på interpellationen. Detta är viktigt.
            Försvaret av mänskliga rättigheter och humanism får aldrig avstanna.
            Martin Luther
          </note>
          <note>
            King sade en gång: Det är inte de onda människornas ondska som
            är den största faran utan de goda människornas likgiltighet. Det
            gäller i hög grad i Sverige i dag. Det gäller för alla människor
            i vardagen och också för politiken.
          </note>
          <note>
            I det svar som vi nyss fick finns det många vackra ord om integration,
            om respekten för alla människors lika värde, om frihet och värdighet
            samt om tolerans, humanism och rättvisa. Det är bra, men det får
            inte stanna vid ord. Problemet med den bristande integrationen
            i det svenska samhället och med den växande främlingsfientligheten
            och rasismen är ingenting nytt.
          </note>
          <note>
            Detta har ju pågått i många år. Vi har debatterat detta i riksdagen
            vid flera tillfällen. Flera kampanjer och projekt har dragits
            i gång, men det räcker inte med kampanjer och projekt. Det räcker
            inte med att vi här i riksdagens talarstol slår fast att alla
            människors värde och integrering i det svenska samhället är viktigt.
          </note>
          <note>
            Handlingen har ofta talat ett annat språk genom en bostadspolitik
            som skapat segregerade förorter, genom en valhänthet i mötet med
            de människor som kommit till vårt land och som i stor utsträckning
            tagit sig uttryck i kravlöshet, i omhändertagande och i en ta-hand-om-
            och uppifrånattityd, genom en svenskundervisning där analfabeter
            och akademiker blandats i samma grupper och som inte följts av
            praktik och möten mellan svenskar och invandrare, genom en kulturpolitik
            som inte riktigt orkar skapa naturliga mötesplatser mellan nya
            och gamla svenskar utan det blir vissa punktinsatser och risken
            finns att det blir fråga om en mötesplats för invandrare, inte
            mellan svenskar och invandrare, samt genom en valhänt inställning
            till den svenska kulturen som ibland tagit sig uttryck i att man
            inte vill använda svenska flaggan osv.
          </note>
          <note>
            Att förneka den svenska kulturen och vår kulturella identitet
            löser inte problemen i vårt mångkulturella samhälle - tvärtom,
            menar jag. Den som har en fast grund i sin egen kultur och i sina
            egna rötter har mycket större möjligheter att möta det nya med
            tolerans och förståelse och kan därmed ta till sig dynamiken i
            möten med det nya. Det gäller både i arbetslivet och i vardagslivet
            i övrigt. Jag är övertygad om att detta är en av orsakerna till
            att vi svenskar är så dåliga på att ha personliga kontakter med
            de nya svenskarna.
          </note>
          <note>
            Personliga möten är det viktigaste instrumentet för att underlätta
            integrering, skapa förståelse och utveckla det mångkulturella
            samhälle som vi har, men som inte fungerar.
          </note>
          <note>
            Genom att fortsätta att utestänga flyktingar och invandrare från
            den svenska vardagen lägger vi grunden för ett samhälle som präglas
            av våld och frustrationer.
          </note>
          <note>
            Vad som behövs är naturliga och enkla möten mellan svenskar och
            invandrare. Då kan man stoppa den marginalisering av vissa grupper
            som pågår.
          </note>
          <note>
            Det allra största hindret är naturligtvis den stora arbetslösheten.
            Alltför många människor med utländskt ursprung stängs ute från
            arbetsmarknaden, inte på grund av bristande kompetens utan just
            därför att de är främmande. Då missar man den kunskap som visar
            att just ett mångkulturellt arbetsliv skapar dynamik och främjar
            kreativitet och nyskapande, vilket faktiskt är lönsamt. Det finns
            i dag flera exempel på företag som medvetet, och med stor framgång,
            satsar på medarbetare från andra länder.
          </note>
          <note>
            Tyvärr visar regeringen en olycklig saktfärdighet när det gäller
            åtgärder för att öka möjligheterna till integrering i det svenska
            samhället. Det finns en rad förslag från Invandrarpolitiska kommittén,
            men det tar alltför lång tid innan vi får se dem förverkligade.
          </note>
          <note type="speaker">
            Anf. 7 LENNART ROHDIN (fp):
          </note>
          <note>
            Fru talman! Massarbetslöshet och de sociala trygghetssystemens
            sårbarhet har skapat djupa sprickor i det svenska välfärdssamhället.
            Det medför oro och otrygghet. Det gör vardagen mycket svår för
            många människor i vårt land - alldeles oavsett deras härkomst.
            Det svenska samhället har blivit hårdare att leva i. Då har också
            den öppna främlingsfientligheten blivit tydligare. Folkpartiet
            liberalerna välkomnar därför detta tillfälle att i riksdagen gemensamt
            kunna slå vakt om alla människors lika värde och rätt i vårt samhälle.
          </note>
          <note>
            En debatt om rasism och främlingsfientlighet måste vara både
            tydlig och varsam. Det handlar inte om att förbjuda eller tysta
            kritik eller åsikter utan om att bemöta rasism och främlingsfientlighet
            i en saklig och rättfram debatt. Människors oro inför en mer otrygg
            vardag vänder sig mot globalisering och ett alltmer mångkulturellt
            samhälle. Oron är en verklighet som vi måste ta på allvar. Det
            är vår skyldighet som politiker att bemöta och reda ut förklaringar
            som bygger på missförstånd och felaktiga orsakssammanhang.
          </note>
          <note>
            Fru talman! All debatt och kritik mot invandring, flyktingpolitik
            eller det mångkulturella samhället är inte rasism. Undfallenhet
            är kanske farligare än öppen rasism. Vi är fortfarande ganska
            valhänta inför dessa företeelser som vi länge trodde var något
            som förekom på andra håll men som vårt land var förskonat från.
            Det är en debatt och en kritik som vi varken skall tiga ihjäl
            och sopa under mattan eller tysta genom att ropa rasism.
          </note>
          <note>
            Tidigare vilja att undvika en öppen debatt om invandrings- och
            flyktingpolitiken har förbytts till att ducka eller rent av stryka
            opinionen medhårs. Alltsedan luciabeslutet i december 1989 har
            politiker i vårt land mer eller mindre öppet instämt i bilden
            att det kommer bara fler och fler flyktingar och att allt färre
            är riktiga flyktingar. Vilka är det som avses?
          </note>
          <note>
            I december manifesterades detta i den nya flyktingpolitik som
            socialdemokrater och moderater gemensamt drev igenom. Den debatt
            som nyligen ägde rum mellan dessas två partier kan på intet sätt
            förta den samsyn som de visat i politisk handling och som fullt
            förklarligt bidragit till att bekräfta många människors förvrängda
            bild av verkligheten.
          </note>
          <note>
            Motsättningarna ligger i stället i att invandringsoch flyktingpolitiken
            används som vapen i en mer allmänpolitisk konfrontation dem emellan.
            Socialdemokraterna skärper flyktingpolitiken för att vi med det
            svenska välfärdssamhällets regelsystem inte anses ha råd med fler
            flyktingar. Välfärdens enhetliga och stelbenta regelverk är viktigare
            att försvara än en human flyktingpolitik. Moderaterna däremot
            tar invandrings- och flyktingpolitiken till intäkt för sin vilja
            att bryta ned delar av välfärdsbygget. Däri ligger skillnaderna
            mellan socialdemokrater och moderater.
          </note>
          <note>
            Flyktingpolitiken är de överens om.
          </note>
          <note>
            Den nya flyktingpolitiken bygger underförstått på att det kommit
            för många och dessutom fel flyktingar till vårt land. Skillnader
            mellan invandrare och flyktingar suddas ut. Så stryker man opinionen
            medhårs.
          </note>
          <note>
            I moderaternas programskrift är man öppnare. Där pekar man på
            att 50- och 60-talets arbetskraftsinvandring ersattes av flyktinginvandring
            på 70-talet.
          </note>
          <note>
            "Men", skriver man, "invandrarnas skäl för att flytta hit har
            egentligen inte förändrats så mycket, även om de använder andra
            motiv för att bli insläppta".
          </note>
          <note>
            Är det de tiotusentals flyktingarna från militärjuntorna i Brasilien,
            Uruguay, Argentina och Chile som avses? Man skriver vidare: "Många
            av de flyktingar som anlände i början av 70-talet kom från Grekland,
          </note>
          <note>
            Jugoslavien och Turkiet, länder som många arbetssökande invandrare
            kom från på 60-talet." Kan möjligen den grekiska militärjuntan
            åren 1967-1974 ha spelat någon roll? Kan möjligen Titos brutala
            krossande av den liberala och nationella oppositionen i Jugoslavien
            i slutet av 60-talet haft någon betydelse? Vad kan den turkiska
            militärens statskupp 1970 ha betytt?
          </note>
          <note>
            Fru talman! Rasism och främlingsfientlighet skall bekämpas med
            all kraft i en öppen och fri debatt - en debatt där vi politiker
            orkar förklara också det som är svårare än det ser ut att vara.
          </note>
          <note type="speaker">
            Anf. 8 YVONNE RUWAIDA (mp):
          </note>
          <note>
            Fru talman! Vi har tyvärr i hela Europa i dag en ökande rasism
            och främlingsfientlighet. Fler och fler nationella partier är
            - precis som Juan Fonseca berättade - på plats i olika parlament
            i hela Europa. Vi har bakom oss en ökande social orättvisa och
            en ökande arbetslöshet i Europa. I Sverige har vi också en ökande
            social orättvisa och en ökande arbetslöshet som inte borde vara
            nödvändig om man förde en annan politik.
          </note>
          <note>
            I ett sådant klimat väcks mycket oro bland människor. Det kan
            uppstå beteenden där man försöker att hitta syndabockar. Dagens
            syndabockar är ofta invandrare eller de som synligt skiljer sig,
            de som avviker och har mörk hy eller mörka ögon.
          </note>
          <note>
            Det här är ingen allmänpolitisk debatt. Jag är ledsen för att
            det inte blev en särskild debatt, därför att detta är en viktig
            fråga.
          </note>
          <note>
            Den debatt som har förts i Sverige om rasism och främlingsfientlighet
            har sin bakgrund i regeringens agerande. Regeringen har prioriterat
            flyktingpolitiken.
          </note>
          <note>
            Man har gjort flyktingpolitiken hårdare och mindre human, och
            den gör t.o.m. människor rättslösa. Det har förekommit flera fall
            där människor borde ha fått stanna i Sverige, men som hotas av
            utvisning. Jag kan nämna några namn: Mulgeta Gerzghes från Eritrea
            och den adopterade flickan Kirsy Mård som Utlänningsnämnden vill
            utvisa.
          </note>
          <note>
            Man har i Sverige prioriterat flyktingpolitiken.
          </note>
          <note>
            Men en av de viktigaste frågorna har inte ens Pierre
          </note>
          <note>
            Schori tagit tag i, och det gäller den diskriminering som vi
            ser i dag här i Sverige, en diskriminering som drabbar de flesta
            som på något sätt skiljer sig och som inte är lika. Här vill jag
            läsa upp en mening ur socialdemokraternas program Strategi för
            integration. I
          </note>
          <note>
            inledningen citerar man Per Albin Hansson, och han säger så här:
            "I det goda hemmet råder likhet, omtanke, samarbete, hjälpsamhet."
            Vad menar socialdemokraterna med likhet? Skall vi alla vara lika
            för att platsa in på arbetsmarknaden? Skall vi vara lika för att
            platsa in på bostadsmarknaden och för att kunna få ett lån? Tyvärr
            har detta tidigare varit socialdemokraternas strategi. Hur kommer
            det att se ut i framtiden?
          </note>
          <note>
            Varför har man varit så tyst när det har kommit fram signaler
            som säger att ett mångkulturellt samhälle skulle leda till sönderfall
            - som om ett mångkulturellt samhälle vore någonting nytt? Varför
            har man inte gått ut och sagt nej? Det gör ni inte. Det är kanske
            sociala orättvisor som leder till sönderfall. Det är kanske diskriminering
            och orättvis behandling som kan leda till sönderfall i ett samhälle.
            Varför har
          </note>
          <note>
            Pierre Schori, som är ansvarig för biståndspolitik och flyktingpolitik,
            inte gått ut och bemött påståendet om att det sker en massinvandring
            till Sverige? Varför har man inte sagt att det inte har funnits
            massinvandring och att det inte heller finns någon sådan i dag?
            Varför har man inte gått ut och sagt detta tydligt?
          </note>
          <note>
            Jag tror att den tystnad som regeringen har visat är väldigt
            farlig. Den handlingsförlamning som regeringen visar är också
            farlig. Efter tre års tid vid makten har man ännu inte presenterat
            ett enda förslag som kan påskynda integrationen i Sverige och
            som kan motverka diskrimineringen.
          </note>
          <note>
            Att säga att alla människor är lika värda är en sak, men att
            instifta en lag som bestraffar diskriminering av människor på
            grund av etniska orsaker lika hårt som när det gäller diskriminering
            av kvinnor vore en självklarhet. Men det har vi inte sett till,
            och detta efter tre år! Jag skulle vilja att regeringen visade
            mer handlingskraft och att den inte är så tyst.
          </note>
          <note type="speaker">
            Anf. 9 ROSE-MARIE FREBRAN (kd):
          </note>
          <note>
            Fru talman! I många länder jorden runt spirar en osund nationalism
            som ger upphov till olika former av förakt för principen om alla
            människors lika värde.
          </note>
          <note>
            Den grund som dessa tankar vilar på är - som jag ser det - 1800-talets
            nationalstatsidé: ett land, ett folk, ett språk, en kultur. Det
            är också detta som ligger till grund för vad vi nu kan se ett
            påtagligt uttryck för i
          </note>
          <note>
            Sverige genom t.ex. paraplyorganisationen Folkviljan och massinvandringen
            och genom en biträdande professor i Lund som brukar uttala sig.
            Man idealiserar och förespråkar det homogena samhället.
          </note>
          <note>
            Vad man glömmer bort är att Sverige under de gångna århundradena
            huvudsakligen har varit ett invandrarland. Undantaget är en ungefär
            tre kvarts sekel lång period som inleddes på 1850-talet då drygt
          </note>
          <note>
            1,2 miljoner svenskar utvandrade.
          </note>
          <note>
            Under denna utvandringsperiod upplevdes Sverige som ett alltmer
            homogent land. De tidigare invandrargrupperna hade integrerats
            i det svenska samhället, och de bidrag som de hade lämnat till
            den kultur som var sammansatt av skilda element kom alltmer att
            uppfattas som svenska. Sverige upplevdes inte, i alla fall av
            majoritetsbefolkningen, som ett mångkulturellt land, trots att
            stora delar av det svenska språket, svenska seder och bruk hade
            en bakgrund i det kulturella bagage som tidigare invandrargrupper
            hade fört med sig och, för den delen, också hemvändande svenska
            soldater från de många europeiska krigen.
          </note>
          <note>
            Sverige har i en, som jag menar, sann mening genom århundraden
            faktiskt präglats av en mångkulturell bakgrund som man ofta glömmer
            bort. Dessutom har flera minoritetsgrupper en åtskilliga sekel
            lång historia inom det svenska rikets gränser. Men majoritetsbefolkningens
            helt dominerande storlek gjorde att dessa minoritetsgrupper i
            stort sett försvann ur majoritetsgruppens medvetande.
          </note>
          <note>
            I den svenska historien, som bibringas oss alla i den svenska
            skolan, har det varit mycket tunt med fakta om minoriteterna och
            bidrag från de olika invandrargrupperna.
          </note>
          <note>
            Till den upplevda homogeniseringen bidrog också den nationella
            samlingen, som de båda världskrigen skapade. När sedan, efter
            andra världskriget, invandringen till vårt land nystartade upplevdes
            de många nyinvandrade människorna som ett hot mot det homogena
            Sverige, i synnerhet invandringen under de senaste årtiondena.
          </note>
          <note>
            Men historien borde ha lärt oss att vi har rötter från många
            olika håll, som har bidragit till vår tradition. Vi behöver faktiskt
            en ny beskrivning av vad som är Sverige och vad som är svenskt.
            Jag undrar om statsrådet delar den uppfattningen.
          </note>
          <note type="speaker">
            Anf. 10 ANDERS YGEMAN (s):
          </note>
          <note>
            Fru talman! Det har under en tid rått enighet om grundvalarna
            för den svenska flyktingpolitiken. De demokratiska krafterna har
            försvarat en human flyktingpolitik mot extremhögerns rasistiska
            och främlingsfientliga angrepp. Denna enighet har Moderaterna
            raserat med sitt program Ett land för hoppfulla.
          </note>
          <note>
            Där snävas flyktingproblemet in, och det handlar endast om kvotflyktingar.
            I övrigt skall endast ekonomiskt starka ges möjlighet till uppehållstillstånd.
          </note>
          <note>
            1996 tog Sverige emot 31 664 invandrare. Av dessa var 1 629 kvotflyktingar.
            Det är alltså ett allvarligt trendbrott som Moderaterna föreslår
            i sitt program.
          </note>
          <note>
            Människor som faller offer för tortyr, flyr undan miljökatastrofer
            eller förföljelse för sin religion eller sexualitet skall inte
            längre ges möjlighet att söka skydd i Sverige. Programmet ger
            därmed luft under vingarna åt de ljusskygga och främlingsfientliga
            kritikerna till en human flyktingpolitik. Det är ingen tillfällighet
            att det finns moderata riksdagsmän som hellre talar på främlingsfientliga
            möten än att här i kammaren diskutera åtgärder mot rasism och
            främlingsfientlighet.
          </note>
          <note>
            Jag citerar ordagrant ur Moderaternas program:
          </note>
          <note>
            "Man kan inte samtidigt hamra skatter ur ett lands invånare,
            suga ut dem som har någon slags hemortsrätt i landet inpå bara
            benen och med andra handen räkna in otaliga skaror."
          </note>
          <note>
            Om flyktingmottagandets kostnader står att läsa i
          </note>
          <note>
            Moderaternas program: "Human är den som skriver på uppropen om
            en human och generös flyktingpolitik. Att han senare skickar den
            inhumana räkningen vidare till den hårt pressade allmänheten brukar
            sällan nämnas."
          </note>
          <note>
            Jag vill fråga statsrådet Schori om han här i kammaren kan ta
            avstånd från den i Moderaternas program beskrivna inhumana flyktingpolitiken.
          </note>
          <note>
            Jag vill också ge Rose-Marie Frebran, Lennart
          </note>
          <note>
            Rohdin och Marianne Andersson chansen att ta avstånd från Moderaternas
            flört med extremhögern och att för svenska folket och kammaren
            visa att det fortfarande finns ett starkt parlamentariskt stöd
            för en human flyktingpolitik.
          </note>
          <note type="speaker">
            Anf. 11 PER UNCKEL (m):
          </note>
          <note>
            Fru talman! Jag tycker att Pierre Schoris svar på
          </note>
          <note>
            Hans Anderssons frågor var dåligt. Regeringen talar, men den
            gör mycket litet. I gengäld säger Pierre
          </note>
          <note>
            Schori att Moderaterna slår in öppna dörrar. Tänk om det hade
            varit så!
          </note>
          <note>
            Enligt min mening är det problem som vi diskuterar i dag tvåfaldigt.
          </note>
          <note>
            För det första: I Sverige är det svårt att komma till sin rätt.
            Många, många får inte arbeta, trots att de vill.
          </note>
          <note>
            Företag är det svårt att starta och ännu svårare att driva, trots
            Pierre Schoris självhävdelse över det goda svenska företagsklimatet.
            En miljon människor utan jobb borde få t.o.m. den socialdemokratiska
            regeringen att förstå.
          </note>
          <note>
            För det andra: Som om detta inte räckte, är det svårt att pressa
            in Sveriges nya medborgare med deras mångkulturella bakgrund i
            den svenska enhetsstatens kultur. Den varierar inom skolan och
            förjagas i vården eller omsorgen. Det är den homogena välfärdsstaten
            som gäller i den socialdemokratiska filosofin.
          </note>
          <note>
            Detta, fru talman, försvårar för flyktingar och invandrare. Det
            skapar tvekan, oro och ibland fientlighet. Främlingsfientlighet
            finns inte som ett naturligt tillstånd, men det kan skapas och
            det har skapats i
          </note>
          <note>
            Sverige.
          </note>
          <note>
            Pierre Schori erbjuder kommunala integrationsplaner. Vi säger:
            Det duger inte. Sådant tal blir lätt till ursäkter för att undvika
            den förnyelse som Sverige behöver för att göra vårt samhället
            till det öppna och toleranta välkomnande samhälle för den som
            vill komma hit som Sverige borde vara.
          </note>
          <note>
            Pierre Schori frågar: Står Moderaterna fast vid det beslut som
            riksdagen sedan fattade om invandringsoch flyktingpolitiken för
            något halvår sedan? Javisst, gör vi det. Men vi fortsätter samtalet,
            därför att det är det enda sättet att värna den öppenhet och den
            tolerans som Moderaterna vill bidra till. Ett land för hoppfulla
            är en del av detta samtal.
          </note>
          <note>
            I Schoris ställe skulle jag ha svarat någonting helt annat på
            Hans Anderssons frågor. Jag skulle ha svarat ungefär så här.
          </note>
          <note>
            För det första: Vi skall sluta att se på flyktingar och invandrare
            som en grupp, för att i stället se var och en av dem som en människa,
            som en individ med förmåga och ambitioner som vi vill ta till
            vara. Flyktingar och invandrare skall inte behöva bli välfärdsstatens
            klienter, utan de skall vara en del av det moderna
          </note>
          <note>
            Sveriges nybyggare.
          </note>
          <note>
            För det andra: Nu skall vi släppa loss jobben och företagandet.
            Det går om man bara vill. Men då krävs det mer än bara det prat
            som regeringen för stunden omger sin sysselsättningspolitik med.
            De som därigenom skulle ges de största nya chanserna är vårt lands
            nya medborgare. Att de inte får jobb i dag är bokstavligen Pierre
            Schoris regerings fel. Regeringens katastrof i fråga om jobben
            blir därmed också till en katastrof i fråga om flykting- och invandringspolitiken.
          </note>
          <note>
            För det tredje: Nu skall vi liberalisera välfärdsstaten. Det
            är rätt att låta kulturella variationer få sina egna uttryck i
            skolor, i vård och i omsorg såsom i de finska skolorna, som så
            väl har lyckats förena det mångkulturella och finska med det svenska
            och nya i det nya hemlandet.
          </note>
          <note>
            Så, fru talman, vill vi bidra till att Sverige skall bli ett
            öppet och tolerant samhälle, där människor som kommer till oss
            gradvis blir en del av det samhälle där de har valt att bygga
            sig sin nya framtid.
          </note>
          <note type="speaker">
            Anf. 12 STEN ANDERSSON (m):
          </note>
          <note>
            Fru talman! Jag lyssnade på mitt rum till Juan
          </note>
          <note>
            Fonsecas vanliga konspirationsteorier. De är inte värda att offra
            någon verbal kraft på.
          </note>
          <note>
            Jag tror att det är överdrivet att säga att vi har någon betydande
            rasism eller främlingsfientlighet i
          </note>
          <note>
            Sverige. Däremot är det helt klart att det finns en bristande
            folklig förankring när det gäller den av riksdagen beslutade flyktingpolitiken.
          </note>
          <note>
            Här i Sverige har vi sedan lång tid tillbaka framgångsrikt bekämpat
            alla extrema rörelser. Nazister finns i stort sett inte. Vi har
            även lyckats få kommunisterna att glömma både ursprung och historia,
            och det utan demonstrationer, utan talkörer och utan attacker
            mot banker eller fysiska attacker mot dem som har en åsikt man
            inte gillar. Den svenska politiken i det fallet har varit mycket
            framgångsrik.
          </note>
          <note>
            Man pratar här i dag mycket om invandring. Låt mig då påminna
            kammarens ledamöter om att en enig riksdag 1968 beslutade att
            den globala invandringen till Sverige skulle upphöra. Skälet var
            att trycket på arbetsmarknaden riskerade att bli för hårt. Det
            var en enig riksdag. Då hade vi problem avseende arbetslösheten
            som var mycket mindre än de vi upplever i dag.
          </note>
          <note>
            1995 fick vi möjligheter till en europeisk arbetskraftsinvandring,
            men däremellan har vi alltså i stort sett inte haft någon som
            helst invandringspolitik.
          </note>
          <note>
            Sedan måste jag säga att jag är förvånad över den debatt som
            nu har uppstått. Ett parti som säger att man vill närma sig den
            politik som bedrivs av samtliga länder i hela Europa, blir beskyllt
            för att gynna nynazism eller lägga grunder för sådant. Har ni,
            framför allt ni socialdemokrater, någon gång anklagat era partibröder
            och partisystrar i samtliga europeiska länder för att de bedriver
            den flyktingpolitik de gör?
          </note>
          <note>
            Jag har aldrig hört det någon gång. Men när Moderaterna vill
            få i gång en debatt, då kommer plötsligt den stora verbala trumman
            fram.
          </note>
          <note>
            Fru talman! Jag vill tala om yttrandefriheten i
          </note>
          <note>
            Sverige. En professor i Lund deltog i ett sammanträde den 27
            april. Hon sade efteråt att hon inte längre tänkte delta i debatten
            - inte för att det hon hade sagt var fel enligt hennes uppfattning,
            utan det var reaktionerna, fördömandena från etablissemanget,
            som gjorde att hon inte längre ville delta. Detta är alltså Sverige
            1997!
          </note>
          <note>
            Jag vill också ta upp de här informatörerna som förekommer och
            som förmedlar information till medierna. Jag vet om personer som
            i dag betraktas med hög trovärdighet, men som har ett register,
            t.o.m. ett kriminellt sådant. Det får jag dock inte lov att vidareförmedla,
            trots att det är sant. Men dessa personer betraktas som trovärdiga.
            Jag tycker att Sverige har nått långt - men åt fel håll.
          </note>
          <note type="speaker">
            Anf. 13 Statsrådet PIERRE SCHORI (s):
          </note>
          <note>
            Fru talman! Jag beklagar att tidens tvångströja förhindrar oss
            att ha en stor debatt om dessa ödesfrågor. Samtidigt är jag glad
            för att Unckel har Canossavandrat hit nu på sluttampen. Genom
            Sten Anderssons uppträdande här, har vi fått bilden av det kluvna
            Janusansikte som Moderaterna uppvisar i debatten.
          </note>
          <note>
            Yvonne Ruwaida ställde viktiga frågor, liksom de andra. Det är
            riktigt att Per Albin Hanssons folkhem inte är detsamma i dag.
            Men Per Albin Hanssons folkhem var ett sätt att krossa klassamhället.
            I dag, i globaliseringens tidevarv, behöver vi naturligtvis en
            ny definition. Då talar jag också om integrationen.
          </note>
          <note>
            Det berör också Hans Anderssons andra fråga.
          </note>
          <note>
            Integration är inte liktydigt med assimilering eller anpassning.
            Av de som kommer hit, förväntar vi oss att de lär sig svenska,
            att de respekterar lagen och att de respekterar våra grundläggande
            demokratiska värderingar. Dessa står ju också i samklang med de
            universella mänskliga rättigheterna och förenas med stor kulturell
            mångfald. Vi måste visa att vi inser, och ser positivt på, att
            Sverige är och kommer att förbli ett öppet samhälle där olika
            kulturer, språk, traditioner och religioner finns representerade.
            Aldrig mer kommer Sverige, lika litet som något annat land, att
            bli slutet eller isolerat med ett inre liv som är oberoende av
            världen utanför.
          </note>
          <note>
            Men samtidigt som kampen mot rasism och främlingsfientlighet
            bäst bedrivs genom åtgärder för integration, måste samhället också
            genom lagar och andra åtgärder garantera skydd mot kränkningar
            och diskriminering. Jag håller med Rose-Marie Frebran; det behövs
            en ny historieskrivning. Vi behöver en ny ansats i utbildningen
            i skolorna om integrationen, flyktingskapets orsaker och globaliseringens
            konsekvenser. Inom ramen för Europaåret mot rasism arbetar också
            nu en särskild delegation under Mona Sahlin med stöd för bl.a.
            lokala initiativ. Det behövs också.
          </note>
          <note>
            Vi behöver åtgärder uppifrån; från myndigheter, regering, riksdag
            och folkrörelser. Vi behöver också åtgärder på det lokala planet,
            och vi behöver åtgärder inifrån - jag kommer till det strax.
          </note>
          <note>
            I regeringsformen garanteras alla medborgare grundläggande fri-
            och rättigheter. Europakonventionen angående skydd för mänskliga
            rättigheter gäller som svensk lag. Vi har en särskild lagstiftning
            mot etnisk diskriminering som nu ses över för att man skall se
            om den kan bli ännu effektivare. I brottsbalken kriminaliseras
            hets mot folkgrupp, och denna bestämmelse har på senare tid aktiverats
            i flera uppmärksammade fall. Som justitieministern har sagt, skall
            nu möjligheten övervägas att gå längre i lagstiftningen för att
            brott som begås av organiserade, maffialiknande, sammanslutningar,
            som vissa mcgäng och rasistiska organisationer, skall kunna bekämpas
            effektivare. Hur möjligheterna att förhindra spridning av rasistisk
            propaganda från Sverige till andra länder kan förbättras utreds
            också. Regeringen ser också över myndighetsstrukturen på invandringsoch
            integrationsområdet, med syfte att samhällets insatser för integration
            och mot rasism och främlingsfientlighet skall ges större tyngd
            och kontinuitet.
          </note>
          <note>
            Vidare har regeringen, för att stärka invandrarnas kompetens,
            bidra till god social utveckling och förhindra utanförskap, avsatt
            125 miljoner kronor för insatser i åtta invandrartäta bostadsområden.
            I vårpropositionen föreslår regeringen en höjning av detta bidrag
            till 300 miljoner kronor för 1998 och
          </note>
          <note>
            200 miljoner kronor för 1999.
          </note>
          <note type="speaker">
            Anf. 14 HANS ANDERSSON (v):
          </note>
          <note>
            Fru talman! Det var bra att representanter för Moderaterna trots
            allt kom upp. Det Sten Andersson sade var ju fullständigt osannolikt.
            Det enda han reagerade på var Juan Fonseca. Han förväntade sig
            inte att höra annat än strunt därifrån. Beror det på namnet? Beror
            det på dialekten? Varför kom inga angrepp på mig?
          </note>
          <note>
            Jag har spanskt blod i mina ådror. Jag har också tyskt och vallonskt
            blod, även om den bondska potatisnäsan från Mjödvattnet kanske
            är det som syns. Sten
          </note>
          <note>
            Andersson frågar: Var kommer anklagelsen om rasism från? Sten
            Andersson kan ju se sig i spegeln och lyssna på vad han själv
            säger på bandspelaren.
          </note>
          <note>
            Per Unckel försöker säga att han står för ett öppet land. Tag
            ansvar för manifestet, Per Unckel! Det är det mest demagogiska
            jag har läst. Ni försöker utnyttja massarbetslöshet, klassklyftor
            och svåra ekonomiska problem till att peka finger och säga: Det
            är nog de. Där har vi bördan. Per Unckel borde inte dra sig undan
            sitt ansvar. Han borde stå upp och försöka försvara vad han faktiskt
            själv har ansvar för.
          </note>
          <note>
            Jag vill kort ta upp några saker. Det handlar, sade jag, om brist
            på respekt för mänskliga rättigheter. Det handlar faktiskt om
            grundläggande regler i vårt samhälle. Det är inte så att det är
            invandrarna som är ett problem i sådana här sammanhang. Titta
            på Sydafrika. Vem var invandrare, och vem fick problemen? Jag
            bodde själv i Guatemala, ett land med en majoritet av indianer.
            Indianderna var förtryckta och förvägrade mänskliga rättigheter.
            Det var massarbetslöshet osv.
          </note>
          <note>
            Det handlar om makt och social skiktning. Det är en del av det
            vi annars brukar tala om som klassklyftor.
          </note>
          <note>
            De som framför allt inte brukar bry sig om den typen av sociala
            klyftor, Moderaterna, har heller inte mycket att säga i den här
            frågan.
          </note>
          <note>
            Integration. Assimilering. Likheter skall vi inte kräva. Jämlikhet
            skall vi ha. Lika värde skall vi ha.
          </note>
          <note>
            Men vi skall inte vara lika. Det är självklart att kontraster
            kan ge upphov till rädsla och oro. Det är lätt att peka ut den
            som är främmande. Det är lätt att peka ut den som talar litet
            annorlunda och har en annan hudfärg. Visst är det så.
          </note>
          <note>
            Just därför är integrationspolitik i den meningen att vi skall
            ha lika rättigheter och inte vara utsatta för diskriminering så
            avgörande. Vi har haft rasistiska mord under senare år här i Sverige.
            Vi har dagliga exempel på rasistiskt beteende, förnedrande beteende
            och brist på respekt. Det är klart att vi är för religionsfrihet,
            men skall man bygga en moské vill vi inte ha den i vår stad. Det
            strider mot regeringsformen. Där talas det uttryckligen om behovet
            och rätten för människor att uttrycka sin egen kultur och sin
            egen religion.
          </note>
          <note>
            Pierre Schori säger i sitt svar att arbete är det viktigaste.
            Men vi har 50 % av de utomnordiska invandrarna i arbetskraften.
            Vi har 35 % som är sysselsatta.
          </note>
          <note>
            Vi har 40 % som är öppet arbetslösa eller i åtgärder.
          </note>
          <note>
            Det är 50 000 personer - utomnordiska invandrare.
          </note>
          <note>
            Det är ett totalt misslyckande, och det är en väldigt stor brist
            på åtgärder. Så har det varit under en följd av år. Jag har lagt
            fram mängder med förslag som skulle bidra till en positiv behandling
            och överkomma de diskriminerande tendenser som finns i samhället.
          </note>
          <note>
            Men det har inte varit intressant.
          </note>
          <note>
            Låt oss nu titta på vårbudgeten, Pierre Schori!
          </note>
          <note>
            Förklara för mig varför det utbildningsbidrag som
          </note>
          <note>
            AMS har som särskilt går till invandrare för att underlätta deras
            praktik och introduktion på arbetsmarknaden först sänktes från
            338 kr till 230 kr! Det var
          </note>
          <note>
            230 kr fr.o.m. den 1 januari i år. Men det räckte inte.
          </note>
          <note>
            Nu gällde det att spara för att klara av a-kassan. Då åkte det
            ned i 100 kr. Det är 13 kr per timme och ett års praktik för i
            många fall väl utbildade människor som får sin introduktion på
            arbetsplatserna. Varför kommer man med ett sådant förslag? Och
            hur kan ni övriga partier acceptera detta? Det saknas tydligen
            påtryckargrupper.
          </note>
          <note>
            Det är i den praktiska politiken som diskriminering faktiskt
            uppkommer. Det är i den praktiska politiken som integration faktiskt
            får stora problem. Jag har mängder med exempel på den typen av
            brister på vår arbetsmarknad. Får inte människor möjlighet att
            försörja sig och har möjlighet att ta ett reguljärt arbete, kommer
            vi att ha kvar de klyftor som genererar rasism och främlingsfientlighet,
            och detta kan Per
          </note>
          <note>
            Unckel försöka slå mynt av.
          </note>
          <note type="speaker">
            Anf. 15 MARIANNE ANDERSSON (c):
          </note>
          <note>
            Fru talman! Först vill jag säga till Anders Ygeman att det borde
            väl vara mycket klart att det finns ett starkt parlamentariskt
            stöd för en human flyktingpolitik. Vi har i själva verkat kritiserat
            regeringen ifrån andra hållet så att säga, t.ex. när det gäller
            att ta hänsyn till barnkonventionen i fråga om barnfamiljer och
            annat.
          </note>
          <note>
            Men flyktingpolitiken måste också följas av en integrationspolitik,
            och där finns det stora brister. Jag är fortfarande kritisk till
            att regeringen tar så lång tid på sig innan den lägger fram några
            förslag. Det fanns en utredning som för ett år sedan lade fram
            en mängd förslag, och för närmare två år sedan lade den fram en
            mängd förslag som handlade om invandrarnas situation på arbetsmarknaden
            för att ge dem större möjligheter att försörja sig själva osv.
            Ännu har ingenting egentligen hänt på det här området.
          </note>
          <note>
            För mig är ansvar och delaktighet viktiga ledord för att man
            skall kunna bli integrerad. Utan ansvar blir man inte delaktig
            i det svenska samhället, och det har vi försummat väldigt mycket.
          </note>
          <note>
            Det finns en fråga som jag skulle vilja ta upp. Vi i
          </note>
          <note>
            Centerpartiet anser att mycket större makt och ansvar för den
            lokala verksamheten, för bostäderna, för servicen osv., i de invandrartäta
            områdena måste läggas på dem som bor där. Det är ett sätt att
            bryta vanmakt och passivitet och få dem som bor där att känna
            delaktighet och lära sig att ta ansvar. Det är också en utbildning
            i demokrati bland mycket annat. Jag vill fråga Pierre Schori om
            regeringen är villig att ge den möjligheten till dem som bor i
            de invandrartäta områdena runt våra storstäder. Jag tror att det
            skulle vara en mycket bra sak.
          </note>
          <note>
            Sedan handlar det väldigt mycket om vårt ansvar som enskilda
            människor att möta de människor som kommer till vårt land. Det
            ansvaret måste vi som svenskar ta på alla nivåer. Jag tror absolut
            att det är det allra viktigaste.
          </note>
          <note type="speaker">
            Anf. 16 ROSE-MARIE FREBRAN (kd):
          </note>
          <note>
            Fru talman! Det känns litet märkligt att få uppmaningen att intyga
            att vi verkligen står för en human flyktingpolitik, Anders Ygeman.
            Tillsammans med
          </note>
          <note>
            Folkpartiet, Vänsterpartiet och Miljöpartiet i huvudsak reserverade
            vi oss på flera punkter här i riksdagen i december förra året
            när den nya utlänningslagen antogs. Då var Socialdemokraterna
            och Moderaterna överens om det mesta i regeringens politik när
            man stramade upp flyktingpolitiken.
          </note>
          <note>
            Som kommentar till Moderaternas manifest, Land för hoppfulla,
            vill jag säga att de åtta sidorna text under mellanrubriken Frustration
            är ett oerhört olyckligt avsnitt. Jag delar till fullo den åsikt
            som Mauricio
          </note>
          <note>
            Rojas har fört fram i en artikel i det senaste numret av
          </note>
          <note>
            Moderna Tider om just det avsnittet. De sakförslag som läggs
            fram kan väl diskuteras utan en massa starka känslor och övertoner,
            men just det avsnittet, som är så fullt av värderingar och känslor,
            är oerhört olyckligt. Han säger också att empatin för den här
            mannen som skriker åt de mörkhyade blir till sist så total att
            texten urartar fullständigt vad gäller såväl språkbruk som innehåll.
            Det är alltså djupt olyckligt att något sådant över huvud taget
            har producerats av ett politiskt parti i Sverige.
          </note>
          <note type="speaker">
            Anf. 17 LENNART ROHDIN (fp):
          </note>
          <note>
            Fru talman! Folkpartiet ser med stort intresse fram emot de förslag
            regeringen avser att komma med.
          </note>
          <note>
            Ökad integration är viktig.
          </note>
          <note>
            Men hur bemöter vi gemensamt uppfattningen att de som kommit
            är för många, och dessutom fel? Låt oss göra upp med den missuppfattningen!
            Den utgör en mycket viktig grogrund för ökad främlingsfientlighet.
          </note>
          <note>
            Vilka är de felaktiga flyktingarna, Per Unckel och
          </note>
          <note>
            Pierre Schori?
          </note>
          <note>
            Fru talman! Den svenska invandrings- och flyktingpolitiken var
            hårt ansatt under den borgerliga fyrpartiregeringen, inte minst
            här i riksdagen. Folkpartiet liberalerna visade då i praktiskt
            handling att vi inte medverkar till en hårdare politik på det
            här området alldeles oavsett vad moderater eller andra partier
            kan tänkas vilja.
          </note>
          <note>
            En skärpt flyktingpolitik förverkligades med Moderaternas stöd
            av en socialdemokratisk minoritetsregeringen. Det är en minoritetsregering
            som sitter tryggt med Vänsterpartiets goda, men tydligen villkorslösa,
            vilja.
          </note>
          <note>
            Hur röstade Anders Ygeman den 5 december när det gällde den nya
            restriktiva flyktingpolitik som Bert
          </note>
          <note>
            Karlsson karakteriserade som att: vi har fått igenom allt?
          </note>
          <note>
            Fru talman! Rasism och främlingsfientlighet skall bekämpas med
            all kraft i en öppen och fri debatt, sade jag i mitt tidigare
            inlägg. Ett samhälle där vi alla kan leva tillsammans i trygghet
            kräver att kampen mot massarbetslöshet och utslagning sätts överst
            på dagordningen. Men politiker får inte ducka. De måste våga förklara
            skälen för en fortsatt human flyktingpolitik. Människor kan behöva
            skydd oavsett om arbetslösheten ökar eller minskar i vårt land.
          </note>
          <note type="speaker">
            Anf. 18 JUAN FONSECA (s):
          </note>
          <note>
            Fru talman! Per Unckel hade chansen att här i dag ta avstånd
            från det invandrarfientliga program som bl.a hans partikamrat
            Sten Andersson står för i det program som Folkviljan och massinvandringen
            företräder. De säger i sina pamfletter att vi kommer från främmande
            kulturer och detta kommer att skapa stora problem för landet Sverige.
            Det kan t.o.m. förekomma krig i det här landet. De säger att vi
            som kommer hit i dag har förtur till utbildningar och arbete och
            att vi lämnar etniska svenskar utan jobb.
          </note>
          <note>
            De frågar människor med sina pamfletter om de vill offra sin
            sociala trygghet därför att jag finns här och därför att mina
            barn finns här.
          </note>
          <note>
            De frågar allt detta. Och Per Unckel tar inte avstånd från det.
            Passa på! Du har chansen! Gör det i dag!
          </note>
          <note>
            Till Sten Andersson vill jag säga: Så fort man pratar om Folkviljan
            och massinvandringen säger
          </note>
          <note>
            Sten Andersson att det rör sig om konspirationsteorier. När jag
            påstår att Folkviljan och massinvandringen vill bilda en nationell
            front i Sverige tycker han att det är konspirationsteori. Läs
            själv, Sten Andersson! Sten
          </note>
          <note>
            Anderssons egen ordförande i Folkviljan och massinvandringen
            säger i en intervju i Aftonbladet den 13
          </note>
          <note>
            maj: Det skulle inte förvåna mig om vi får 50 % av rösterna i
            valet 1998. Sten Andersson får prata med sin ordförande, så att
            Sten Andersson vet vad han pratar om.
          </note>
          <note>
            Vad jag kan förstå är det också så att Sten Andersson är emot
            det program, det manifest, som hans eget parti har tagit fram.
            Han vill över huvud taget inte att fler människor som ser ut som
            jag kommer till det här landet. Det kan Sten Andersson också redovisa
            här i talarstolen, så att vi alla vet vad han egentligen tycker.
          </note>
          <note type="speaker">
            Anf. 19 YVONNE RUWAIDA (mp):
          </note>
          <note>
            Fru talman! Jag tycker att det finns ord som används i den här
            debatten som är mycket olyckliga och som får mitt minne att gå
            bakåt i tiden. Det är ord som konspirationsteori. Var har vi hört
            det tidigare? Jag tror att vi alla vet var vi har hört det tidigare.
            Om man tycker att någon har fel kan man säga: Du har fel. Jag
            tycker inte att du har rätt. Ordvalet får i alla fall mig att
            minnas väldigt obehagliga saker.
          </note>
          <note>
            Vad gäller moderaterna skulle jag önska en tydligare förklaring
            från Per Unckel av var man står. Jag tycker inte att Per Unckel
            har varit tydlig här i dag.
          </note>
          <note>
            Jag tycker att det vore önskvärt att man faktiskt sade vad man
            tycker om flyktingpolitiken, att man var mer konkret innehållsmässigt
            och att man också sade vad man tycker om Folkviljan och massinvandringen
            och dess åsikter.
          </note>
          <note>
            Jag vill också ta upp en annan fråga. Vänstern tog upp frågan
            om makt. Mycket av det här handlar om makt. Invandrare som grupp
            har inga påtryckningsorganisationer. Hälften av dem som är födda
            i utlandet är inte heller svenska medborgare och har inte rösträtt
            till denna institution, riksdagen.
          </note>
          <note>
            I framtiden vill Socialdemokraterna skärpa kraven, ställa högre
            krav på medborgarskap. Dels skall man göra större skillnad på
            dem som är svenska medborgare och dem som inte är det, dels skall
            man försöka skärpa kraven för medborgarskap. Det är åtminstone
            något som man har manifesterat att man vill göra i Socialdemokraternas
            integrationsprogram, men även i den utredning som pågår just nu.
          </note>
          <note>
            Vad händer då? Då har vi svenska medborgare, som har flest rättigheter.
            Sedan har vi EU-
          </note>
          <note>
            medborgare, som har litet färre rättigheter. Och sedan har vi
            dem som inte är EU-medborgare. Då har vi tre klasser i det svenska
            samhället.
          </note>
          <note>
            Är det här ett sätt att öka integrationen? Är det att öka integrationen
            att försvåra för människor att få svenskt medborgarskap? Det är
            redan i dag alldeles för svårt. Medborgarskap handlar om makt.
            Det handlar om demokrati. Det handlar om rättigheten att kunna
            delta, att kunna påverka. Vill vi att människor skall vara en
            del av samhället måste de få möjlighet att påverka.
          </note>
          <note type="speaker">
            Anf. 20 ANDERS YGEMAN (s):
          </note>
          <note>
            Fru talman! Man häpnar! Sten Andersson konstaterar från talarstolen
            att vi på 25 år i praktiken inte har haft någon invandring. Det
            är samma Andersson som för bara några veckor sedan talade hos
            den främlingsfientliga organisationen Folkviljan och massinvandringen.
            Man kan ju undra varifrån den organisationen har fått sitt namn.
          </note>
          <note>
            Jag vill tacka Marianne Andersson och Rose-
          </note>
          <note>
            Marie Frebran för det synnerligen tydliga avståndstagandet från
            Moderaternas programtexter och inhumana flyktingpolitik.
          </note>
          <note>
            Från Lennart Rohdin och Folkpartiet kommer inget avståndstagande,
            inget svar på mina frågor, inga svar till kammaren och det svenska
            folket. I stället kommer retorik och floskler och frågor till
            mig om var jag står. Det är väl ganska självklart. Det är bara
            att läsa kammarens protokoll. Jag har röstat för och står bakom
            regeringens politik i den här frågan.
          </note>
          <note>
            Jag vill för kammaren och för Lennart Rohdin påminna om vad det
            är jag vill att han skall ta avstånd från. Jag läser från s. 7
            i Moderaternas program Land för hoppfulla: Han kan inte undgå
            att se vad invandrarna får. De får socialbidrag, de har hyran
            betald, de har fria månadskort, så gott som fri barnomsorg. Med
            tre barn får de en levnadsnivå som motsvarar en inkomst före skatt
            på flera hundra tusen. Han kan inte låta bli att tänka på det.
            Varje gång han ser en svartskallefamilj tänker han på det.
          </note>
          <note>
            Det undviker Lennart Rohdin att ta avstånd från.
          </note>
          <note>
            Väljarna svävar i okunskap om vilken flyktingpolitik som kommer
            att bedrivas vid en eventuell borgerlig regering. Det är djupt
            beklagligt.
          </note>
          <note type="speaker">
            Anf. 21 PER UNCKEL (m):
          </note>
          <note>
            Fru talman! Pierre Schori ansåg att jag gjorde en
          </note>
          <note>
            Canossavandring till kammaren. Det är väl snarare så att kammarkansliet
            borde ha vandrat hit med min i går inlämnade ansökan om att få
            delta i debatten. Varför skulle inte jag vilja debattera detta,
            när det är det öppna samtalet jag efterlyser?
          </note>
          <note>
            Hans Andersson sade att man inte får peka finger åt invandrarna
            och flyktingarna. Jag håller med om det. Det är exakt detta som
            vi har velat göra när vi tar upp diskussionen: peka finger åt
            dem som bär skuld.
          </note>
          <note>
            Det är inte invandrares och flyktingars fel att de inte har fått
            något arbete. Det är inte invandrares och flyktingars fel att
            deras mångfaldiga kultur inte kan komma till uttryck. Det är Hans
            Anderssons fel, det är
          </note>
          <note>
            Pierre Schoris fel - alla de som vägrar släppa fram de initiativ
            som behövs för att jobben skall bli fler och företagen fler, alla
            de som vägrar släppa fram de mångkulturella initiativ som skulle
            kunna blomstra i
          </note>
          <note>
            Sverige om de fick chansen. Det får de inte.
          </note>
          <note>
            Därför riktar vi kritiken, inte mot en enda invandrare, inte
            mot en enda flykting, utan mot er som inte vidtar de mått och
            steg som krävs för att samhället också i verkligheten skall kunna
            bi det öppna och toleranta samhälle vi vill ha.
          </note>
          <note>
            Juan Fonseca frågar mig om Folkviljans uppfattning om invandring.
            Jag delar inte den. De anser att människor inte skall få komma
            hit. Jag tycker tvärtom. Människor skall få komma hit. Jag säger:
            Välkommen!
          </note>
          <note>
            Men jag säger till Juan Fonseca som till Hans Andersson och till
            Pierre Schori: Men gör då det ni måste göra för att människor
            skall kunna komma hit och söka sig en framtid i det här landet.
            Klientifiera dem inte, förvägra dem inte deras mångfald, förvägra
            dem inte möjligheten att komma till sin rätt.
          </note>
          <note>
            Jag pekar också finger. Jag pekar finger åt Anders
          </note>
          <note>
            Ygeman ärligt och uppriktigt, som i partipolitisk nit inte vill
            delta i en seriös debatt om flykting- och invandrarpolitiken,
            som läser skrifter fel, som säger att internationella konventioner
            är lika med kvotflyktingar trots att han borde veta motsatsen.
            Han förvränger och förtalar, precis som den organisation i vilken
            han är vice ordförande.
          </note>
          <note>
            Fru talman! Den typen av debatt gör att svensk invandrar- och
            flyktingpolitik tar många steg tillbaka.
          </note>
          <note type="speaker">
            Anf. 22 STEN ANDERSSON (m):
          </note>
          <note>
            Fru talman! Först en fråga till Juan Fonseca. Han pratar om min
            egen ordförande. Vem är det han avser? Jag är inte med i den förening
            som har fått så mycket reklam i dessa dagar. Jag har pratat på
            ett av föreningens möten. Det är en våldsam skillnad.
          </note>
          <note>
            Hans Andersson uppträdde här som någon maskulin variant av prinsessan
            på ärten. Vi har 4 minuters inlägg. Att jag inte kunde bemöta
            Hans Andersson berodde på tidsbrist. Jag berättade att kommunismen
            i alla fall hade försvunnit i Sverige. Jag tycker att en f.d.
            kommunists trovärdighet i de här frågorna, med tanke på vad det
            partiet har åstadkommit globalt, borde ligga under nollpunkten.
          </note>
          <note>
            Jag hävdar att rasism i någon större omfattning inte finns i
            Sverige. Däremot finns det - det bryr sig ingen eller få om i
            den här kammaren - en omfattande kritik mot den förda flyktingpolitiken.
            Än en gång vill jag fråga: Vad är det för en naturlag som säger
            att
          </note>
          <note>
            Sverige är olikt alla andra länder i Europa? Jag frågade förra
            gången. Ingen svarade. Jag frågar nu. Nu är det bara Pierre Schori
            och Hans Andersson som kan svara.
          </note>
          <note>
            Yttrandefriheten berörde ingen heller. En person vill inte delta
            i debatten, inte för att hon har sagt fel enligt vad hon själv
            påstår utan på grund av reaktionerna.
          </note>
          <note>
            Till sist, fru talman: Jag vet att medierna och alla andra har
            lusläst mina motioner och inlägg i riksdagen i den här frågan.
          </note>
          <note>
            Man har aldrig kommit på att jag har kritiserat någon enskild
            invandrare eller något kollektiv, till skillnad, Lennart Rohdin,
            från ett statsråd som vid ett tillfälle sade i denna talarstol
            att en viss folkgrupp är mer tjuvaktig än andra. Sådant skall
            man passa sig för i debatten.
          </note>
          <note>
            Pierre Schori lovade i går att lämna över en lista med namn till
            mig. Den listan kan jag få via internposten, tack.
          </note>
          <note type="speaker">
            Anf. 23 Statsrådet PIERRE SCHORI (s):
          </note>
          <note>
            Fru talman! Jag vill upprepa, Marianne Andersson, att det kommer
            en genomarbetad proposition i höst - den första i sitt slag. Dessutom
            kommer den bostadspolitiska propositionen att innehålla väsentliga
            delar integrationspolitik. Över huvud taget borde all vår lagstiftning
            som beslutas i denna kammare genomsyras av medvetenheten om betydelsen
            av integration.
          </note>
          <note>
            Jag håller med om att det är viktigt att de boende får inflytande
            och makt över sin egen situation. Vi har haft många aktuella diskussioner.
            Det pågår också olika experiment, och utvärderingar, i Rosengård,
          </note>
          <note>
            Blåkullaprojektet osv., där invandrarorganisationer är med och
            styr och sköter förvaltningen av bostäder.
          </note>
          <note>
            Vi skall inte heller glömma bort i sammanhanget att i de s.k.
            Blommanpengarna ingår att stimulera invandrare att utnyttja sin
            rösträtt.
          </note>
          <note>
            Det är viktigt, Lennart Rohdin, att i alla sammanhang upplysa
            om att den allra största flyktingskaran går från ett fattigt u-land
            till ett annat fattigt u-land.
          </note>
          <note>
            Det är bara en bråkdel som kommer till Europa och
          </note>
          <note>
            Sverige.
          </note>
          <note>
            Det kommer inga otaliga skaror hit, som det står i
          </note>
          <note>
            Moderaternas manifest! Vi kan se på några siffror.
          </note>
          <note>
            Totalt antal invandrade och utvandrade var 1994
          </note>
          <note>
            75 000 in och 15 000 ut. År 1995 var det 36 000 in och 15 000
            ut. I fjol var det praktiskt taget lika -
          </note>
          <note>
            39 000 in och 33 000 ut. Det är alltså på ett par år en halvering
            av antalet invandrade alla kategorier och en fördubbling av antalet
            utvandrade. Det är nästan balans.
          </note>
          <note>
            Vi kan notera ett kraftfullt avståndstagande från vissa delar
            - jag säger detta ärligt - av Land för hoppfulla. Vi väntar på
            ett avståndstagande också från
          </note>
          <note>
            Folkpartiet.
          </note>
          <note>
            Jag är inte glad för den här typen av debatt. Men jag tycker
            samtidigt att den är nödvändig. Vi har gått från en ganska bred
            enighet i riksdagen i januari till att plötsligt få en upprivande
            debatt på grund av några ynka få sidor med en sådan sprängkraft
            som Land för hoppfulla har förorsakat. Det gläder mig inte.
          </note>
          <note>
            Det citat som Anders Ygeman läste upp är hemskt.
          </note>
          <note>
            Unckel har själv sagt att han står för detta. Därför är det rimligt
            att partiledaren själv, som lusläser Socialdemokraternas motioner,
            skrifter och manifest, men som säger sig inte ha haft tid att
            läsa detta, åtminstone ägnar ett elektroniskt brev åt saken.
          </note>
          <note>
            Jag har kritiserat detta. Men jag har varit ytterst noga att
            inte använda egna ord. Jag har använt ord, verb, adjektiv, som
            har använts av moderata och borgerliga tidningar - för att visa
            att det finns ett brett avståndstagande.
          </note>
          <note>
            Skapa inte ett nytt brofäste i riksdagen eller hos folket, Per
            Unckel, som Ny demokrati försökte upprätta. Ta avstånd från detta.
            Säg att det var ett olycksfall. Det vore bra. Då kan vi komma
            ifrån den debatten och komma fram till de viktiga integrationsfrågorna.
          </note>
          <note>
            Sedan var det medborgarskapet, Yvonne Ruwaida.
          </note>
          <note>
            I förslaget Från invandrarpolitik till integrationspolitik är
            syftet just att stärka statusen på medborgarskapet, inte att snäva
            in det. Man skall komma ifrån "vi och dom". Jag kan kalla mig
            andra generationens invandrare, eftersom jag har en position.
            Men vad är det för vits att upprepa för alla människor att de
            är andra generationens invandrare om de inte själva vill det?
            Är man svensk medborgare så är man svensk medborgare. Men man
            kan ha olika bakgrund. Det är det som är syftet med skriften.
          </note>
          <note type="speaker">
            Anf. 24 ANDRE VICE TALMANNEN:
          </note>
          <note>
            Nu går ordet till Hans Andersson. På grund av gällande regler
            för interpellationsdebatter finns det inte några andra möjligheter
            att gå in och besvara frågor.
          </note>
          <note type="speaker">
            Anf. 25 HANS ANDERSSON (v):
          </note>
          <note>
            Fru talman! Per Unckel tänkte att anfall är bästa försvar, höjde
            rösten och pekade finger åt mig. Jag tror inte att han träffade
            målet. Det är så uppenbart att manifestet är något som aldrig
            borde ha skrivits. Det har väckt oerhört obehagliga associationer.
            Men jag skall ändå läsa något jag tycker är bra. Det står att
            alla människor har samma värde. Därför skall man reagera när kors
            brinner eller rykten om invandrare sprids.
          </note>
          <note>
            Ja, Per Unckel. Jag tar dig på orden. Det är därför jag reagerar.
            Ni sprider unkna lögner, och ni sprider demagogiska rykten om
            invandrare.
          </note>
          <note>
            Många frågor handlar om flykting- och asylpolitik.
          </note>
          <note>
            Vi är från Vänsterpartiet mycket kritiska. Det har vi fört fram
            ett stort antal gånger. Frågorna har inte utvecklats i generös
            riktning. Tvärtom. Jag vill i dag väcka en debatt om Sverige,
            det land där jag är medborgare, det land där jag arbetar och bor.
            Det finns en stor oro i det här landet. Det finns massarbetslöshet.
          </note>
          <note>
            Det finns ökade klassklyftor. Det finns social marginalisering
            där den etniska positionen utnyttjas av de krafter som vill riva
            ned välfärdsstaten. Det är en av målsättningarna i manifestet
            från Moderaterna.
          </note>
          <note>
            Jag reagerar mot detta på grundval av svenska regeringsformen
            om de mänskliga rättigheter och krav på respekt för de människor
            som finns här i landet och som jag menar att vi skall uppfylla.
          </note>
          <note>
            Politiker har sin roll. Folkrörelser har sin roll.
          </note>
          <note>
            Men till syvende och sist är det du och jag, det är varje medborgare,
            som får använda sitt civilkurage och stå emot den typ av bred
            rasism och främlingsfientlighet som har fått stöd från eliten
            i samhället.
          </note>
          <note>
            Tack för debatten.
          </note>
          <note type="speaker">
            Anf. 26 Statsrådet PIERRE SCHORI (s):
          </note>
          <note>
            Fru talman! Rasism och främlingsfientlighet skall kriminaliseras
            och jagas. Det går inte att i en demokrati hitta några ursäkter,
            t.ex. att det är fel på invandrar- och flyktingpolitiken.
          </note>
          <note>
            Men vi måste självfallet gå djupare för att finna motgifter mot
            de tendenser som finns. Vi måste gå till oss själva. Det är först
            när vi erkänner att vi alla inom oss har ett frö till intolerans
            som bottnar i oro, rädsla för det okända, som vi verkligen kan
            nå resultat. Jag håller med Hans Andersson. Utan ett personligt
            engagemang, en inre överenskommelse med det egna jaget att stå
            emot fördomar, förtal och fördumning, brutaliserar vi oss själva
            och samhället. Därför är det hur vi här och utanför denna kammare
            hanterar detta intoleransens frö som vi bär inom oss som avgör
            vilka människor vi blir. Vi kan bekämpa detta med hjälp av upplysning
            och kunskaper. Hur vi hanterar detta kommer att betinga oss själva
            och vår omgivning.
          </note>
          <note>
            Har vår egen grund skakats i sina grundvalar på grund av arbetslöshet,
            utanförskap eller andra former av social isolering, minskar också
            mottagligheten för förnuftsargument. I stället ökar grogrunden
            för enkla lösningar, hetspropaganda, gängbildning, subkultur.
          </note>
          <note>
            Där skiljer vi oss på ideologiska grunder mot Moderaterna. Därför
            blir en kraftfull och uthållig politik mot arbetslöshet, utslagning,
            för social solidaritet och sammanhållning, för upplysning och
            kunskap, odelbara och oundgängliga inslag i kampen mot intolerans,
            främlingsfientlighet och rasism.
          </note>
          <note>
            Jag vill tacka alla som har deltagit i debatten.
          </note>
          <note>
            Överläggningen var härmed avslutad.
          </note>
          <note>
            Meddelande om samlad votering
          </note>
          <note>
            Andre vice talmannen meddelade att utrikesutskottets betänkanden
            UU15, UU7 och UU9 skulle avgöras i ett sammanhang efter avslutad
            debatt.
          </note>
          <note>
            3 § Internationellt utvecklingssamarbete
          </note>
          <note>
            Föredrogs
          </note>
          <note>
            Utrikesutskottets betänkande 1996/97:UU15
          </note>
          <note>
            Internationellt utvecklingssamarbete (skr. 1996/97:2
          </note>
          <note>
            delvis)
          </note>
          <note type="speaker">
            Anf. 27 BERTIL PERSSON (m):
          </note>
          <note>
            Fru talman! U-världen har genomgått en demokratisk och marknadsekonomisk
            revolution. Det är en ny och annorlunda värld som vi har att hjälpa
            att ta sig ur fattigdomsfällan.
          </note>
          <note>
            Socialdemokraterna har det inte lätt med sin trovärdighet. De
            satte upp enprocentsmålet och talade vitt och brett om det, men
            det var en borgerlig regering under Carl Bildts ledning som uppfyllde
            det.
          </note>
          <note>
            Efter det senaste valet skar så socialdemokraterna hårt i anslagen
            och började i stället tala om en "skammens gräns" - FN-rekommendationen
            på 7 promille av bruttonationalinkomsten.
          </note>
          <note>
            Men inte heller den uppfyller man. Med kreativ bokföring stoppar
            man in kostnader för invandringsoch flyktingpolitiken inom den
            gränsen. Och eftersom man inte uppfyllt tidigare åtaganden till
            u-världen har man till yttermera visso pengar över i form av reservationer
            på 3 miljarder som man tullar på och nu använder en gång till
            för att uppfylla sina promillemål. Det är verkligen återanvändning.
          </note>
          <note>
            Andra verksamhetsområden har av statsministern utlovats att få
            10 friska miljarder - som inte finns annat än i statsministerns
            förhoppningar - men så inte biståndet. Här finns inga nya friska
            s-miljarder. Ändå måste socialdemokraternas företrädare stå här
            och bekänna sig till ett enprocentsmål, ett mål som ingen tror
            att de kommer att uppfylla.
          </note>
          <note>
            Det är faktiskt hög tid att efter 35 år av biståndsverksamhet
            göra en genomgripande analys av mål och metoder. Det gemensamma
            för världens fattiga länder är just fattigdomen. I övrigt skiljer
            de sig i mycket.
          </note>
          <note>
            Det är därför just fattigdomen vi skall koncentrera oss på att
            bekämpa. Det är det övergripande målet.
          </note>
          <note>
            Mål som man enkelt kan uppfylla enbart genom att förbruka en
            viss summa pengar är ingen särskilt sofistikerad ledningsmetod.
            Speciellt inte i en verksamhet som pågått ända sedan 1962. Det
            är därför som vi från moderat sida rekommenderar en övergång från
            procentmål till effektivitetsmål i stället. Det är mål av typen
            antal flickor som har fått basal utbildning eller antal hushåll
            som har fått rent vatten. Vi tycker att man skall kunna mäta vad
            man gör.
          </note>
          <note>
            Landramarna - fasta summor över flera år till ett visst land
            - bidrar till att biståndet blir mer av normala budgetintäkter
            än insatser på speciellt angelägna områden. Obundet s.k. importstöd
            - som t.ex. i Moçambique medgav bilinköp till parlamentsledamöterna
            - är ännu mera tveksamt. Vi tror att kontraktsbundet projektbistånd
            tydligare markerar inriktningen på utvecklingsinsatser. I det
            sammanhanget vill jag också understryka att korruption och missbruk
            av biståndet aldrig kan accepteras. Sådant skadar på sikt allvarligt
            utvecklingen i våra samarbetsländer.
          </note>
          <note>
            Det är angeläget att ha rejäla biståndsanslag i många år framöver.
            Men det är än viktigare att de används på ett riktigt sätt och
            att fattigdomen verkligen utrotas på ett hållbart sätt. Miljön
            måste skonas samtidigt som de i dag fattiga länderna på sikt måste
            bli självförsörjande och välmående. Sedan behövs varken Sida eller
            procentmål. Vad vi skall nå är en värld av välmående demokratier,
            inte ett kontinuerligt biståndsberoende och ett evigt enprocentsmål.
          </note>
          <note>
            Regeringens trosvissa påstående att "en begynnande global offentligt
            sektor" håller på att växa fram genom biståndet är däremot enligt
            vår uppfattning ingen höjdare. Det vet man i öst, och det vet
            man i
          </note>
          <note>
            Argentina och Uruguay.
          </note>
          <note>
            Det finns anledning till betydande optimism när det gäller utvecklingen
            i u-länderna. Socialistisk planekonomi har nu övergivits nästan
            överallt. Diktatur och förtryck förekommer visserligen fortfarande
            på en del håll, men diktaturerna blir successivt allt färre.
          </note>
          <note>
            Åtskilliga länder i Stillahavsasien har visat att de på bara
            en generation, 20-30 år, har kunnat gå från absolut fattigdom
            till relativt välstånd, och det även utan fördelen av stora naturresurser.
            Vi bör lära oss av hur de har agerat.
          </note>
          <note>
            Sydasien är inne i en klar tillväxtfas, om den än får betraktas
            som något osäker. Stora delar av Latinamerika är likaså bra på
            gång. Nordafrika och Mellanöstern har stort bistånd och ofta stora
            oljeresurser och borde kunna utvecklas bättre än vad som nu sker.
          </note>
          <note>
            Men det stora problemet är södra Afrika, dvs. Afrika söder som
            Sahara. Det är här fattigdomen ökar, och det är hit världens resurser
            alltmer måste koncentreras.
          </note>
          <note>
            Hur utrotar man fattigdomen? Vår främsta insats borde vara att
            öppna våra och EU:s marknader för uvärldens produkter, inte minst
            på livsmedelsområdet.
          </note>
          <note>
            Dessa länders handel är redan i dag mer än tio gånger större
            än biståndet. Särskilt viktigt är det att vi inte accepterar alla
            de nya handelshinder som nu föreslås från olika oroade inhemska
            aktörer, inte minst på miljö- och arbetsmiljöområdet. Låt oss
            i stället använda biståndsmedel till att rätta till sådana bekymmer
            för de aktuella u-länderna.
          </note>
          <note>
            Katastrofbistånd kommer vi alltid att vilja och behöva ställa
            upp med. Bland det övriga humanitära biståndet vill vi prioritera
            basal utbildning för alla barn, inte minst flickorna - det fattas
            fortfarande i väldigt många av de länder vi samarbetar med - basal
            hälso- och sjukvård och sådan infrastruktur som inte är direkt
            kommersiellt lönsam. Det ryms alltid inom
          </note>
          <note>
            10 % av BNP i ett u-land, men det uppfylls sällan ens i länder
            med betydligt högre bistånd. Kraftverk och liknande lönsamma projekt
            tycker vi däremot att kommersiella krafter kan sköta på kommersiell
            bas.
          </note>
          <note>
            Vi anser att det bistånd som ges direkt till statsmakterna bör
            begränsas till en nivå på 10 % av BNP, så att regeringarna inte
            blir mer beroende av givarnationerna än av det egna folket. Sedan
            kan man mycket väl och mycket gärna ge mer bistånd till en rad
            länder. Men i så fall skall det kanaliseras via enskilda organisationer.
          </note>
          <note>
            En hållbar tillväxt - det har vi lärt från Stillahavsasien -
            kräver ett rättssamhälle med institutioner och respekt för mänskliga
            rättigheter. Det kräver en marknadsekonomi och dess institutioner
            - man behöver banker, börs, osv. - och det krävs en stabil demokrati
            med fria medier. Här kan vi göra viktiga insatser. Det är oacceptabelt
            att regeringen nu har dragit in den noggranna redovisning av situationen
            när det gäller mänskliga rättigheter i våra samarbetsländer som
            den borgerliga regeringen bifogade biståndsbudgeten.
          </note>
          <note>
            Riksdagen behöver den informationen inför ställningstagandena
            i budgethanteringen.
          </note>
          <note>
            Kunskapsöverföring och kompetensutveckling är viktigt. I u-länderna
            spelar jordbruket en stor roll.
          </note>
          <note>
            Landreformer behövs ofta. En växande småförtagsamhet - dessutom
            ofta i kvinnlig regi - behöver fasta spelregler och rimliga lånevillkor.
            Hela tiden måste man aktivt bevaka jämställdhetsaspekterna.
          </note>
          <note>
            Skuldavskrivningar har diskuterats mycket. Det kan vara ett verksamt
            sätt att hjälpa en ny demokratisk regim att komma igång med utvecklingen.
            Där bör det användas. Men det får inte vara ett sätt att möjliggöra
            för en korrupt regim att överleva. Är man osäker tror vi att ränte-
            och amorteringsfrihet under ett antal år kan vara en väg att följa
            utvecklingen och få bättre begrepp om framstegsvänligheten i den
            nya regimen.
          </note>
          <note>
            Bretton Woods-institutionerna, Världsbanken, har blivit en dominerande
            aktör i biståndet. Deras sätt att byta fördelaktiga lån mot utvecklingsgarantier
            har onekligen varit mycket framgångsrikt - men så är det ju också
            deras asiatiska ekonomer som föreslagit det.
          </note>
          <note>
            Deras uppföljnings- och utvärderingsverksamhet är oersättlig.
            Vi tror att mer av det multilaterala biståndet bör kanaliseras
            den vägen.
          </note>
          <note>
            EU håller på att se över Lomébiståndet, och Sverige kan med sin
            långa och breda erfarenhet spela en mycket viktig roll i det sammanhanget.
            Jag vill här ge biståndsministern en eloge för den öppenhet han
            visat riksdagen i det här avseendet, i varje fall så här långt.
          </note>
          <note>
            I en globaliserad värld är det angeläget att ha en samlad politik
            gentemot varje samarbetsland. I andra sammanhang har jag understrukit
            betydelsen av att
          </note>
          <note>
            UD och ambassaderna har det övergripande ansvaret för handels-
            och investeringsfrågorna visavi andra länder. Lika viktigt är
            det att biståndet är en integrerad del av vår utrikespolitik,
            och jag menar att mycket av ansvaret därför bör föras tillbaka
            från Sida till UD.
          </note>
          <note>
            Däremot bör utvärderingarna av biståndet på nytt frigöras från
            dem som bedriver verksamheten. Sida må ha internrevisorer, men
            ett fristående utvärderingsinstitut är också en nödvändighet.
          </note>
          <note>
            Statens egenregiverksamhet på biståndets område bör efter hand
            minskas. Det stora statliga ämbetsverket med sina många fast anställda
            specialister minskar allvarligt den flexibilitet som en u-värld
            i ständig förändring behöver. Ett kontraktsbundet projektbistånd
            är i många fall mer effektivt. Dessutom tror vi att en betydande
            del av Sida bör finnas där de stora problemen finns, dvs. i södra
            Afrika. Att från Stockholms horisont leda en verksamhet på andra
            sidan jordklotet är inte något att sträva efter.
          </note>
          <note>
            De enskilda organisationerna, Röda korset, Rädda
          </note>
          <note>
            Barnen, Lutherhjälpen, Diakonia, Forum syd och många andra, är
            ovärderliga för biståndet. De finns på platsen, de har mångårig
            erfarenhet, de är uppbyggda för att arbeta flexibelt, de har ett
            spontant engagemang och de bidrar i hög grad till att öka biståndsviljan
            här hemma. Vi vet att deras bistånd når fram till de fattiga i
            u-länderna, vilket bistånd via statsmakterna långt ifrån alltid
            gör.
          </note>
          <note>
            Successivt bör alltmer av biståndet kanaliseras via frivilligorganisationerna.
            Deras mottagningskapacitet är i dag begränsad, men den kan säkert
            ökas samtidigt som den statliga egenregiverksamheten dras ned.
          </note>
          <note>
            Även det stiftelseanknutna demokratibiståndet behöver utvidgas.
          </note>
          <note>
            Fru talman! En miljard människor vaknar varje dag hungrande.
            De lever i absolut fattigdom. Vi har ett ansvar för att medverka
            till fattigdomens avskaffande genom att stödja u-länderna på vägen
            till frihandel, marknadsekonomi, ekonomisk tillväxt, ett rättssamhälle,
            jämställdhet, demokrati och respekt för mänskliga rättigheter.
            Historien har visat att detta är vägen till välfärd.
          </note>
          <note>
            Jag yrkar bifall till reservation 1 men står självfallet bakom
            våra övriga reservationer.
          </note>
          <note type="speaker">
            Anf. 28 INGBRITT IRHAMMAR (c):
          </note>
          <note>
            Fru talman! Jorden är vårt gemensamma hem. Vi delar alla samma
            biosfär - ingenting försvinner och allting sprider sig. Det finns
            ingen möjlighet att via isolering från resten av världen undkomma
            problemen. Från jorden finns ingen flyktväg, och inte heller finns
            det någon del som är möjlig att isolera från helheten. Vi är alla
            förpliktade att ta ansvar för helheten. Slutsatsen av denna grundläggande
            insikt kan bara vara en: För att vi skall kunna nå en hållbar
            utveckling på hela vår jord, lösa de allvarliga fattigdomsproblemen,
            överbefolkningen, miljöproblemen och hoten mot fred och säkerhet,
            behövs internationellt samarbete.
          </note>
          <note>
            Trots att det finns människor också i vårt land som har ekonomiska
            svårigheter är Sverige i jämförelse med de flesta andra länder
            ett oerhört rikt och välmående land. Det internationella utvecklingssamarbetet
            hör till våra viktigaste och mest konkreta utrikespolitiska verksamheter.
            Förutom att det visar solidaritet med människor som har det svårt
            är det ett bidrag till lösningen av ett antal centrala internationella
            problem, som måste lösas om inte mänsklighetens livsbetingelser
            gradvis skall försämras.
          </note>
          <note>
            Det är således ett gemensamt ansvar att i grunden angripa gemensamma
            problem som annars hotar jordens överlevnad. Det är en självklarhet
            att Sverige skall ta på sig sin del av ansvaret också för de globala
            problemens lösning. Vi måste vara med och betala, antingen nu
            eller senare. Men om vi väljer att vänta, kommer kostnaderna att
            öka.
          </note>
          <note>
            Den bild vi får av utvecklingen i vår omvärld är komplex. Alltfler
            länder formas till stabila demokratier. Alltfler länder förmår
            resa sig ur den djupaste fattigdomen, och för många människor
            på vår jord har
          </note>
          <note>
            1990-talet inneburit förbättringar. Men vi ser också exempel
            på motsatsen: människor som far illa i länder som förtärs av inre
            konflikter och människor vilkas livsbetingelser föröds av miljöförstöring
            och rovdrift.
          </note>
          <note>
            Fru talman! Centerpartiet har länge kritiserat den dominerande
            roll som landprogrammen haft för biståndsanslagens uppbyggnad.
            Den strikta uppdelningen på landprogram har resulterat i att den
            biståndspolitiska debatten och de biståndspolitiska prioriteringarna
            alltför mycket har handlat om vilka länder vi skall hjälpa och
            alltför litet om vilka globala problem vi vill medverka till att
            lösa.
          </note>
          <note>
            En given biståndsnivå i ett visst land har lätt kommit att uppfattas
            som en rättighet för det landet och en sänkning av densamma som
            en ovänlig handling som svensk sida.
          </note>
          <note>
            Centerpartiet anser att biståndsprioriteringarna skall göras
            problemorienterade och relaterade till de biståndspolitiska mål
            som riksdagen lagt fast. Centerpartiet har i konsekvens med detta
            förordat en mera ämnesinriktad uppdelning av anslagen. Under fyrpartiregeringen
            togs vissa steg i den riktningen, men någon konsekvent omläggning
            hanns inte med.
          </note>
          <note>
            Vi föreslår för framtiden en anslagsstruktur byggd på anslagens
            ämnesvisa ändamål. Ur dessa anslag får sedan medel tas i anspråk
            för att skapa landprogram för olika länder. Jag vill i det här
            sammanhanget betona att en sådan omläggning inte innebär att landprogrammen
            helt avskaffas. Men genom ett dubbelt system med anslag och program
            får politiker och allmänhet en betydligt bättre insyn i hur resurserna
            fördelas både ämnesmässigt och geografiskt.
          </note>
          <note>
            Jag vill fråga Pierre Schori om han kan tänka sig att regeringen
            går i den här riktningen än mer framöver. Vi utvecklar detta i
            reservation 12.
          </note>
          <note>
            Vi kan konstatera att man i svenska biståndsinsatser inte alltid
            gjort de bästa prioriteringarna. I stället bör riksdagen konstatera
            att tidigare biståndsstrategier haft allvarliga brister. I det
            svenska biståndet har man inte utnyttjat lokala resurser och lokalt
            kunnande, och detta har bl.a. bidragit till svårigheterna att
            nå de allra fattigaste. Vi i Centerpartiet noterar nu ett ökat
            gehör för våra synpunkter att Sverige behöver förändra inriktningen
            av biståndet. Det är positivt.
          </note>
          <note>
            En avgörande förutsättning för hållbar utveckling är en fungerande
            demokrati. Utan en fri debatt är det svårt att förhindra ineffektivitet,
            korruption, nepotism och brott mot mänskliga rättigheter. Auktoritära
            diktatoriska system innebär också att en elit gynnas på de stora
            befolkningsgruppernas bekostnad. Detta gör demokrati till en av
            de nödvändiga förutsättningarna för utveckling.
          </note>
          <note>
            En fungerande demokrati är en demokrati som också engagerar människorna
            på den lokala nivån och som ger kvinnor samma villkor som män.
            Misslyckas man att mobilisera människor på landsbygden och i storstädernas
            slumområden är risken stor att de sociala klyftorna ytterligare
            vidgas. Demokratin riskerar att bli något exklusivt för städernas
            medel- och överklass. Den lokala demokratin som även har stor
            betydelse för att i ett tidigt skede lösa konflikter riskeras
            om den inte kan expandera.
          </note>
          <note>
            För att ge män och kvinnor i städer, såväl som på landsbygden,
            möjligheter till en självständig uppfattning i val av partier
            och kunskaper om hur en demokrati fungerar krävs omfattande folkbildningsinsatser.
          </note>
          <note>
            I flera länder är partiarbete fortfarande föraktat av många människor
            på grund av alla år med partidiktatur. Enskilda organisationer,
            folkrörelser och vuxenutbildningsorganisationer har en viktig
            funktion att fylla i denna process.
          </note>
          <note>
            Ungefär tre fjärdedelar av jordens befolkning bor på landsbygden
            - huvudsakligen i fattiga länder. I
          </note>
          <note>
            många av de fattigaste länderna är landsbygdens produktion också
            helt avgörande för ekonomin. Det är i landsbygdsmiljön som större
            delen av världens ekonomiska misär, miljöproblem och sociala problem
            finns, även om de många gånger kan vara mer dramatiska i den snabbt
            växande storstadsslummen. Inflyttningen till städerna skapar nya
            problem för länderna i tredje världen. Arbetslösheten är enorm.
            Framväxande slumområden tär hårt på miljön, orsakar sjukdomar,
            föder brottslighet osv. Storstädernas tillväxt i uländerna är
            i grunden också orsaken till svårigheterna att få en utkomst på
            landsbygden.
          </note>
          <note>
            Därför är det naturligt att ställa landsbygdens utveckling i
            centrum för ansträngningarna att bekämpa fattigdomen och att åstadkomma
            en positiv utveckling. Landsbygdens utveckling måste sättas i
            centrum och större vikt måste läggas vid ett bistånd som stöttar
            ett miljömässigt hållbart samhälle, inte minst inom livsmedelsproduktionen.
            Ökad vikt skall ges åt sviktande livsmedelsproduktion och åt bristande
            tillgång till rent vatten. Genom att satsa på landsbygden når
            vi de fattigaste - fattigdomsinriktningen stärks - samtidigt som
            en sådan satsning innebär att inflyttningen till storstädernas
            slumområden bromsas.
          </note>
          <note>
            Fru talman! Vi ser också att det har skett en ökad feminisering
            av fattigdomen. I dag lever ca 1,3 miljarder människor i fattigdom.
            Kvinnornas andel har ökat, och utgör i dag omkring 70 % av dessa.
            Det är därför viktigt att bättre beakta kvinnornas ofta avgörande
            roll då stödinsatserna utformas.
          </note>
          <note>
            I de flesta samhällen har kvinnor ett stort ansvar för sig och
            sina familjer. Däremot är det nästan alltid männen som har makten,
            både i det lokala samhället och i de beslutande församlingarna.
            Kvinnor har drabbats särskilt hårt av den ekonomiska åtstramning
            som skett under strukturanpassningsprogram, och dessutom av privatisering
            och ökad arbetslöshet.
          </note>
          <note>
            Biståndet har hittills mest kommit männen till del.
          </note>
          <note>
            Även efter det att jämställdhet införts som ett mål för allt
            svenskt bistånd finns det ett stort behov av särskilda projekt
            vars syfte just är att förbättra kvinnornas situation. Av det
            svenska biståndet används i dag endast 1 % av Sidas medel till
            direktinsatser för jämställdhet. Därför är det av stor betydelse
            att man i det svenska biståndet uppmärksammar kvinnornas roll
            i utvecklingsprocessen.
          </note>
          <note>
            Några kvinnor från Centerpartiet har skrivit en motion om kvinnornas
            roll i biståndet och särskilt riktade insatser till kvinnor. Vi
            ville ha en försöksverksamhet under ett par års tid där man satsade
            direkta, lika stora, summor dels på kvinnor, dels på män. Sedan
            ville vi ha detta utvärderat efter ett antal år. Jag har inte
            själv följt upp detta motionskrav i utskottet eftersom jag inte
            är riktigt färdig med tanken och idén. Men nu har jag väckt den,
            och jag diskuterade detta på Sida i går kväll. Möjligtvis skulle
            man kunna använda mikrolånen som ett sådant här jämförelseområde.
            Jag känner att det skulle vara intressant att göra en utvärdering
            av biståndet till kvinnor respektive män. Man skulle se vilken
            effekten blir och vilket resultat det hela får. Jag undrar om
            Pierre
          </note>
          <note>
            Schori kan tänka sig att ha någon åsikt om det här, som jag själv
            som sagt inte har drivit särskilt hårt i utskottet hitintills.
          </note>
          <note>
            Förutom detta behövs insatser för att höja utbildningsnivån bland
            kvinnor. Det finns ett stort behov av stöd och lån till kvinnors
            företagande. Ökade möjligheter för kvinnor att klara sin försörjning
            är mycket viktigt, inte minst för att få kontroll på befolkningsutvecklingen.
            En utbildad kvinna med försörjningsmöjligheter föder inte fler
            barn än hon själv kan ta hand om.
          </note>
          <note>
            Fru talman! Barn- och mödravård är en viktig del i det kvinnoinriktade
            biståndet. Primärvården bör prioriteras. I denna ingår mödra-
            och barnavård som en viktig del. Insatserna för att minska mödradödligheten
            bör förstärkas. Centerpartiet anser att dessa insatser skall förstärkas
            genom utbildning av barnmorskor i byarna. Detta har genomförts
            med gott resultat i Angola. Vi kan tänka oss tillbaka till den
            tiden när vi i
          </note>
          <note>
            Sverige utbildade våra barnmorskor, och vilken stor betydelse
            det hade för att minska mödradödligheten vid sekelskiftet. Det
            finns alltså stor anledning att dra nytta av de goda erfarenheterna
            från Angola. Barnmorskeutbildning bör därför prioriteras alltmer
            i fler programländer. Utskottet skriver också välmenande om detta
            område, men vi i Centerpartiet tycker inte att det är tillräckligt
            tydligt. Därför har vi en reservation på den punkten.
          </note>
          <note>
            Centern står också bakom reservation 20. I den framhålls vikten
            av årliga rapporter om situationen och utvecklingen när det gäller
            mänskliga rättigheter och demokrati i mottagarländerna för svenskt
            bistånd.
          </note>
          <note>
            Detta skall ske i samband med budgetförslaget. Det skulle vara
            en viktig signal till mottagarländerna om svenska riksdagen noggrant
            följde och värderade utvecklingen av mänskliga rättigheter och
            demokrati i dessa, samtidigt som man inte kan utesluta att det
            också skulle kunna påverka utvecklingen i positiv riktning.
          </note>
          <note>
            Slutligen vill jag bara understryka behovet och vikten av bistånd
            till de allra fattigaste; det enorma behov av bistånd och utveckling
            som finns och ökar i
          </note>
          <note>
            Afrika. I en flerpartimotion har särskilt den besvärliga situationen
            för de västsahariska flyktingarna tagits upp. Eftersom jag själv
            besökt flyktinglägren i Algeriet kan jag bara understryka vikten
            av att detta bistånd fortsätter och utökas. Vi hade en särskild
            samling här i riksdagen i går som gällde stöd till västsaharierna.
            En betoning av detta bistånd skulle vara viktig.
          </note>
          <note>
            I en motion av Inger Koch och undertecknad framhålls vikten av
            ett utökat stöd till FN:s minröjningsprogram i Afghanistan, eftersom
            landet räknas som ett av världens mest minerade länder. Enligt
            FN:s beräkningar finns det minst 10 miljoner kvarlämnade minor
            i landet, vilket självfallet kommer att innebära stort lidande
            och nöd för dem som kommer att drabbas innan minröjning skett.
            Redan har över 400 000
          </note>
          <note>
            människor, i många fall barn, blivit invalidiserade.
          </note>
          <note>
            Åtskilliga tusen har dödats. Självklart behövs också insatser
            i Afghanistan på utbildningsområdet. Särskilt viktigt är det att
            uppmärksamma att även flickor får utbildning.
          </note>
          <note>
            Jag vill också nämna behoven av ökat humanitärt bistånd till
            de tibetanska flyktingarna i Dharmsala.
          </note>
          <note>
            Nyss hemkommen från Nordkorea kan jag inte låta bli att nämna
            de enorma behov av humanitära insatser som krävs för att förhindra
            den svältkatastrof som hotar där, även om detta inte berörs i
            betänkandet.
          </note>
          <note>
            Med detta, fru talman, vill jag understryka att jag står bakom
            alla reservationer där Centern finns med, men jag nöjer mig med
            att yrka bifall till reservation nr 12.
          </note>
          <note type="speaker">
            Anf. 29 KARL-GÖRAN BIÖRSMARK (fp):
          </note>
          <note>
            Fru talman! Internationellt utvecklingssamarbete är rubriken
            på dagens betänkande. Det skiljer sig något från tidigare betänkanden
            i och med att det inte handlar om pengar. Det diskuterar vi numera
            i annan ordning. Trots det tog Bertil Persson upp pengarna och
            enprocentsmålet. Han sade att socialdemokraterna har bekymmer
            med enprocentsmålet. Det kan vi hålla med om.
          </note>
          <note>
            Samtidigt har Bertil Persson sina egna bekymmer när det gäller
            medlen till biståndet. Bertil Persson säger att det behövs rejäla
            biståndsanslag. Det kan vi också skriva under på. Men vi vet att
            moderaterna i sin motion med anledning av vårpropositionen föreslår
            kraftiga nedskärningar. Det rimmar illa. Det är inte bara socialdemokraterna
            som har bekymmer med enprocentsmålet. Moderaterna har bekymmer
            med att få det att gå ihop, med rejäla biståndsanslag och kraftiga
            nedskärningar.
          </note>
          <note>
            Jag tänker inte uppehålla mig vid enprocentsmålet och pengarna
            i dag. Vi har diskuterat det ganska mycket här. Det råder nog
            ingen okunnighet om var
          </note>
          <note>
            Folkpartiet står i denna fråga. Jag tänkte i stället gå in på
            innehållet - hur skall vi använda de pengar som står till förfogande,
            antingen det är 0,7 %, 0,8 %,
          </note>
          <note>
            0,9 % eller 1 %? Det är innehållet i biståndet vi nu skall försöka
            koncentrera oss på.
          </note>
          <note>
            Vi får ganska mycket information om biståndet.
          </note>
          <note>
            FN-organ ger ut informationsskrifter. Undersökningar görs. Det
            kommer information från Sida. Enskilda organisationer berättar
            om vad de åstadkommer. Häromdagen fick jag på mitt bord Världsbankens
            atlas.
          </note>
          <note>
            Världsbanken ger också ut mycket bra informationsmaterial om
            biståndet. Det är mycket intressant läsning.
          </note>
          <note>
            I Världsbankens atlas sägs bl.a. att levnadsstandarden har förbättrats
            över hela världen. Många utvecklingsländer har lyckats reducera
            fattigdomen.
          </note>
          <note>
            Barndödligheten har halverats sedan 1970. Då var barndödligheten
            107 barn per 1 000 födda barn. År
          </note>
          <note>
            1995 var barndödligheten 60 barn per 1 000 födda barn. Medellivslängden
            har ökat från 55 år till 64 år.
          </note>
          <note>
            Världens befolkning är i dag friskare, bättre utbildade och äter
            bättre än för 25 år sedan.
          </note>
          <note>
            Men det råder stora olikheter. Det är det som är problemet. Det
            är därför vi talar om utvecklingsländer och industrialiserade
            länder, i-länder.
          </note>
          <note>
            Mer än 1,3 miljarder människor lever i dag på mindre än 1 dollar
            om dagen, alltså mindre än 7-
          </note>
          <note>
            8 kronor om dagen. Av dessa bor 60 % i Asien och
          </note>
          <note>
            Afrika söder om Sahara. Medellivslängden i Afrika söder om Sahara
            är 52 år, jämfört med över 60 år i andra utvecklingsländer.
          </note>
          <note>
            Sådan statistik finns att tillgå. Den ligger till grund för våra
            bedömningar, när vi skall diskutera innehållet i biståndet.
          </note>
          <note>
            Jag har gått tillbaka och tittat i den s.k. proposition
          </note>
          <note>
            100, som skrevs 1962. Den är portalpropositionen för biståndet.
            Jag tror att det var Olof Palme som höll i pennan. Där skrev den
            dåvarande regeringen följande:
          </note>
          <note>
            "Den växande känslan av solidaritet och ansvar över gränserna
            är ett uttryck för en fördjupad insikt om att fred, frihet och
            välstånd inte är exklusivt nationella angelägenheter utan alltmer
            universella och odelbart. De ideella motiven för biståndsgivningen
            är alltså samtidigt i hög grad realistiska.
          </note>
          <note>
            Det svenska utvecklingsbiståndet kräver inte någon annan motivering
            än den här anförda."
          </note>
          <note>
            Ja, så står det i proposition 100 av årgång 1962.
          </note>
          <note>
            Det har gått 35 år sedan denna epokgörande proposition lades
            på riksdagens bord. Mycket har hänt inom biståndspolitiken under
            dessa 35 år, såväl positivt som negativt. Vi har 35 år av erfarenhet
            att falla tillbaka på vad gäller det svenska biståndet.
          </note>
          <note>
            Det kan vara värt att vid en biståndsdebatt som denna citera
            ytterligare några rader ur proposition 100
          </note>
          <note>
            för att understryka hur förutseende och framåtsyftande
          </note>
          <note>
            Sveriges riksdag var i biståndsfrågan när den för första gången
            formulerade sig i frågan.
          </note>
          <note>
            "Eftersom biståndet berör vårt förhållande till främmande stater
            och biståndsgivande internationella organisationer utgör det -
            - - en del av den svenska utrikespolitiken. Ett viktigt syfte
            för denna är att bidraga till utjämning och större förståelse
            mellan folken och därigenom främja internationell solidaritet
            och en fredlig utveckling i världen. Vårt aktiva stöd åt
          </note>
          <note>
            FN är ett led i denna politik. Det svenska utvecklingsbiståndet
            bör stå i samklang med dessa strävanden - - -. En ekonomisk utjämning
            mellan fattiga och rika folk kan på längre sikt bli ett villkor
            för fredliga internationella relationer."
          </note>
          <note>
            Litet längre fram i propositionen utvecklas demokratins betydelse
            för utvecklingen. Jag tänker ägna en del av mitt anförande i dag
            åt demokratins betydelse för utvecklingen i världen. Det står
            nämligen där att det kan "vara rimligt att söka inrikta biståndsgivningen
            så att den, så långt man kan bedöma, medverkar till en samhällsutveckling
            i politiskt demokratisk och social utjämnande riktning. Det är
            inte i överensstämmelse vare sig med det svenska biståndets motiv
            eller med dess mål att den bidrager till att konservera en framstegsfientlig
            samhällsutveckling."
          </note>
          <note>
            Enligt mitt förmenande är det framför allt inom det senare området,
            demokratiutvecklingen, som biståndet till stora delar misslyckats.
            Alltför länge utgjorde demokratimålet enbart en dekoration och
            vackra ord utan substantiellt innehåll. Demokratimålets långsiktiga
            karaktär betonades så till den grad att några krav på praktiska
            resultat i form av ökad pluralism knappast ställdes. Krav på demokratiska
            reformer tonades ned med motiveringen att det rörde sig om inblandning
            i andra länders inre angelägenheter.
          </note>
          <note>
            Afrikansk demokrati exempelvis skulle vara av något annat slag
            än det vi traditionellt menar med demokrati. Det ledde bl.a. till
            att enpartistater ursäktades och försvarades. Ja, det t.o.m. antyddes
            i biståndsdebatter att politisk frihet inte hade någon vidare
            relevans för fattiga länders utveckling. Regleringar och centralstyrning
            i socialistisk och kommunistisk anda ansågs näst intill nödvändiga
            för den resursmobilisering som skulle lyfta u-länderna ur deras
            armod.
          </note>
          <note>
            I dag, med facit i hand, vet vi bättre. Undfallenheten gentemot
            diktaturstater har på ett förödande sätt hindrat mänsklig och
            ekonomisk utveckling och det har hänt att biståndsmedel har förbrukats
            på odugliga och korrupta regimer. Låt oss lära av misstagen.
          </note>
          <note>
            I dag står vi inför en historisk chans, då land efter land söker
            sig mot stabil demokrati. Låt oss ta vara på den genom att klart
            och tydligt ge vårt stöd till demokratiutveckling. Demokrati är
            den enda styrelseform som garanterar att de flesta medborgarnas
            intressen tas till vara.
          </note>
          <note>
            1960 talades det om att en förändringens vind skulle svepa över
            den afrikanska kontinenten. Det blev en förändringens vind, men
            resultatet blev inte vad man hade hoppats på. Land efter land
            blev fritt från sitt koloniala styre, men land efter land införde
            enpartisystem: Moçambique, Angola, Zambia, Zimbabwe,
          </note>
          <note>
            Kenya, Tanzania, Uganda, Zaire. Många fördröjde valen - länder
            i Syd- och Mellanamerika likaså.
          </note>
          <note>
            Nu har denna utveckling brutits. Nu gäller det att ge understöd
            åt dessa svaga demokratier. Vi måste därför tala klartext vad
            gäller demokrati och mänskliga rättigheter i biståndet. Det är
            också därför som
          </note>
          <note>
            Folkpartiet i dagens betänkande föreslår att det bör övervägas
            om demokratimålet bör bli överordnat inom biståndspolitiken. Jag
            utvecklar dessa tankegångar ytterligare i reservation nr 4 - Synpunkter
            på de biståndspolitiska målen - som jag härmed yrkar bifall till.
          </note>
          <note>
            Som jag tidigare framhållit har det svenska demokratibiståndet
            varit alltför vagt och försiktigt. Demokratibistånd är inte enbart
            olika utbildningsprojekt och information om mänskliga rättigheter,
            som ofta på ett bra sätt bedrivs av enskilda organisationer, eller
            uppbyggnad av rättssystem, som ofta framgångsrikt drivs av Sida.
            Givetvis hör mänskliga rättigheter och demokrati ihop, men demokrati
            är samtidigt något mer än att människor tillförsäkras grundläggande
            rättigheter.
          </note>
          <note>
            Jag skall här ta några av de punkter som jag anser vara viktiga
            att föra fram i detta sammanhang.
          </note>
          <note>
            1. Budskapet skall vara entydigt även till länder där vi har
            starka exportintressen.
          </note>
          <note>
            2. Då demokratibistånd skall bedrivas i diktaturer skall detta
            endast kunna ske via enskilda organisationer - inte via korrupta
            diktatorer.
          </note>
          <note>
            3. Vårt budskap skall fästa stort avseende vid rättsväsendets
            betydelse, vikten av yttrande- och organisationsfrihet samt kampen
            mot tortyr och dödsstraff.
          </note>
          <note>
            4. Motståndet mot enpartisystem och förord för flerpartisystem
            skall vara entydigt.
          </note>
          <note>
            5. Det måste stå klart för mottagarländerna att biståndets omfattning
            och inriktning kan påverkas av hur demokratifrågan hanteras. I
            denna mening skall inslaget av villkor i biståndet öka.
          </note>
          <note>
            6. Insatser för uppbyggnad av oberoende rättsväsende och stöd
            till organisationer på detta område är av strategisk betydelse.
          </note>
          <note>
            7. Stöd till uppbyggnad av andra demokratiska institutioner såsom
            lokalt självstyre, parlament och politiska regelsystem bör ha
            hög prioritet.
          </note>
          <note>
            Vi tar sedan i vår reservation upp förslag om att man skall börja
            diskutera biståndsmålen. För 20 år sedan lade riksdagen fast fyra
            biståndsmål. Det var resurstillväxt, ekonomisk och social utjämning,
            ekonomisk och politisk självständighet - det s.k. oberoendemålet
            - och demokratisk samhällsutveckling.
          </note>
          <note>
            Sedan har det kommit till ytterligare två mål - miljömålet och
            jämställdhetsmålet.
          </note>
          <note>
            Folkpartiet menar att det är dags att börja diskutera dessa mål
            förutsättningslöst ur två synvinklar. Den ena har jag redan nämnt,
            nämligen att demokratimålet skall vara det övergripande målet.
            Utan demokrati får vi ingen utveckling, och det är det vi vill
            åstadkomma.
          </note>
          <note>
            Det andra är det s.k. oberoendemålet, som vi anser är något föråldrat.
            Oberoende kan låta bra, men det faller i stor utsträckning tillbaka
            på självtillitstanken, som man trodde sig kunna värna genom att
            länderna skulle klara sig själva. Men i den globaliserade värld
            vi nu lever i, där kontakter och handel är så viktigt, leder oberoendemålstanken
            fel. Det är inte oberoende gentemot andra länder som är viktigt,
            utan det är beroende genom handel och utveckling. Vi för ett resonemang
            om att man skulle kunna ta bort det målet.
          </note>
          <note>
            Mina frågor till Socialdemokraternas företrädare här i dag, Pierre
            Schori och Berndt Ekholm, är följande: Är ni beredda att gå in
            i en förutsättningslös diskussion om biståndsmålen? Kommer vi
            att få en utredning på detta område? Jag tror att biståndet skulle
            må väl av det, nu när det har gått 35 år sedan proposition 100
            lades fram.
          </note>
          <note type="speaker">
            Anf. 30 EVA ZETTERBERG (v):
          </note>
          <note>
            Herr talman! När riksdagen i dag ånyo skall diskutera biståndet
            och biståndets innehåll sker det på ett sätt som vi från Vänsterpartiet
            inte riktigt tycker gagnar biståndet och internationellt utvecklingssamarbete.
            Vi har nämligen haft ett flertal debatter under hösten och tidigare
            under våren angående omfattningen av de ekonomiska satsningar
            vi gör på detta område. Vi har först diskuterat hur vi lägger
            fast taket -
          </note>
          <note>
            ramarna. Sedan har vi haft ytterligare en debatt om hur vi fördelar
            pengarna mellan de olika anslagen. Så har vi då denna tredje debatt,
            där vi ser på innehållet i verksamheten.
          </note>
          <note>
            Jag hävdar att detta inte är ett meningsfullt sätt, och att riksdagen
            måste se över frågan och hitta andra former. Vi måste diskutera
            pengarnas fördelning samtidigt som vi diskuterar hur vi vill fördela
            dessa pengar. Jag hoppas att andra partier och även regeringen
            välkomnar någonting sådant.
          </note>
          <note>
            Jag vill understryka att det är betydelsefullt att se pengarna
            i sammanhanget. Vi har från Vänsterpartiet, liksom från flera
            andra partier, envist upprepat att vi vill ha kvar enprocentsmålet.
            Vi kräver att regeringen börjar en återgång till enprocentsmålet.
            Vi har haft full förståelse för att det ekonomiska läget är kärvt,
            men vi tycker ändå att regeringen kunde ha presenterat en plan.
            Vi är klara över att man inte kan förändra det från ett år till
            ett annat, men det måste gå att påbörja den utvecklingen. Vänsterpartiet
            vill med kraft hävda att det måste finnas med.
          </note>
          <note>
            Vi kommer att få en fjärde debatt om internationellt utvecklingssamarbete
            när vi behandlar vårbudgeten. Regeringen har gjort återställare
            och bra insatser vad gäller kommuner och andra områden, men man
            återställer inte förhållandena på biståndets område. Vi hävdar
            att man gör ett stort misstag. Jag hoppas att
          </note>
          <note>
            Pierre Schori kan deklarera hur regeringen kommer att se på dessa
            frågor. Det går inte att isolera frågan om innehållet i biståndet
            från frågan om hur mycket vi satsar ekonomiskt. Självfallet gäller
            det i lika hög grad Moderaterna, som ju vill anslå ännu mindre
            pengar i vårbudgeten.
          </note>
          <note>
            Herr talman! Ämnet är internationellt utvecklingssamarbete. Det
            är ingen slump att vi inte kallar det bistånd. Det signalerar
            ett nytt sätt att se på samarbete. Vi vill få till stånd ett samarbete
            och inte dela ut allmosor. Därvid har det hänt mycket på biståndsområdet.
            Karl-Göran Biörsmark talade om när vi fastställde enprocentsmålet
            och när riksdagen lade fast ramarna. Mycket som är bra finns ju
            kvar - en satsning på hälsosektorn, på utbildning och på en rad
            andra områden. Men väldigt mycket av innehållet i biståndet har
            förändrats.
          </note>
          <note>
            Nu i dagarna har vi avslutat satsningen på ett nytt kraftverk
            i Indien, som har varit en oerhört storskalig satsning. Den satsningen
            kan höra till de sista på ett område där biståndet mer och mer
            har inriktat sig på småskalig verksamhet. Det sker en övergång
            till satsningar på mänskliga rättigheter och demokrati, som andra
            har varit inne på, men också på att bygga upp fungerande förvaltning.
            Vem kunde tro att en satsning på ett fungerande skattesystem skulle
            vara en del av vårt internationella bistånd? I dag är det så,
            och det är en viktig del.
          </note>
          <note>
            Vi har också andra nya delar som är väsentliga, såsom minröjning
            och satsning på kvinnors utbildning och jämställdhet.
          </note>
          <note>
            Hur mycket vi än värnar om biståndet - "bistånd"
          </note>
          <note>
            är kortare än "internationellt utvecklingssamarbete" -
          </note>
          <note>
            och hur mycket vi än vill driva på för att vi skall nå enprocentsmålet
            tror jag att vi måste understryka att biståndet ändå i förhållande
            till en rad andra insatser har en relativt liten betydelse. Handel,
            företagande och möjligheter för länderna att själva växa har minst
            lika stor eller större betydelse.
          </note>
          <note>
            Några av oss var nyligen på resa i Mellanöstern, till de palestinska
            områdena. Vi fick då uppgiften att samtidigt som man har gett
            ett totalt bistånd på knappt
          </note>
          <note>
            3 miljarder - det är ett bistånd som går till de palestinska
            områdena, efter Osloavtalet 1993 - har Israels avstängningar av
            Västbanken och de palestinska områdena kostat dessa områden mer
            än det dubbla. Det visar alltså på att de politiska insatserna
            är ekonomiskt betydligt väsentligare i vissa lägen än själva biståndsinsatsen.
            Därför räcker det naturligtvis inte med bistånd för att man skall
            nå utveckling i världen och minska fattigdomen.
          </note>
          <note>
            Det som gör att det är viktigt att vi tar upp frågorna om utvecklingssamarbete
            i riksdagen och som skiljer sig från handel och företagande är
            det faktum att vi här faktiskt kan påverka politiskt. Vi lägger
            fast ramarna, och vi gör det i demokratisk ordning. Det gäller
            hur vi vill se pengarna fördelade, hur mycket pengar vi vill satsa
            och vad vi tycker är väsentligt.
          </note>
          <note>
            Därför kan vi på ett helt annat sätt använda biståndet också
            som ett utrikespolitiskt instrument.
          </note>
          <note>
            Jag inledde med att säga att det är många nya frågor i det utvecklingssamarbete
            som vi har i dag. Vi har miljöfrågorna. För 20-30 år sedan fanns
            det endast ett fåtal talare som tog upp dem på ett närmast väckelsemässigt
            sätt. I dag är de frågorna en integrerad och viktig del i vårt
            bistånd. Skuldsanering växer i betydelse. Jag konstaterar att
            det är mycket bra att regeringen har agerat och att finansministern
            har varit ute och talat om skuldsanering för de fattigaste länderna.
            Det är absolut nödvändigt. Men jag tror att den bild som finansministern
            har gett och som delvis också finns i utskottets text inte är
            tillräcklig. Det är en något idealiserad bild av verksamheten.
            I en debattartikel den 9 maj i Dagens Nyheter pekar ärkebiskopen
            på att de fattigaste länderna, som skulle bli föremål för skuldlättnader
            från Världsbankens sida, har krympt i antal. I dag handlar det
            om ett mycket litet antal. Om de länder som verkligen behöver
            dessa insatser inte får dem kommer de eventuellt att tvingas att
            ha kvar privatisering av skolor och skolavgifter, eftersom de
            inte kan genomföra de reformer som de vill.
          </note>
          <note>
            Jag vill fråga Pierre Schori hur det står till med den kampanj
            som bl.a. kyrkorna driver. Man kallar den jubelprogrammet år 2000.
            Där finns tanken om en skuldfri start för runt en miljard människor
            år 2000.
          </note>
          <note>
            Man går tillbaka till den bibliska tanken om jubelår.
          </note>
          <note>
            Har regeringen ställt sig bakom den här kampanjen?
          </note>
          <note>
            Vill Pierre Schori personligen ge den sitt stöd? Det vore värdefullt
            om Sverige agerar klart och tydligt på detta område.
          </note>
          <note>
            Herr talman! EU-biståndet är också ett nytt inslag i det svenska
            biståndet. Det är av stor betydelse. Eftersom EU är världens näst
            största biståndsgivare är det väsentligt att vi har klara uppfattningar
            och att
          </note>
          <note>
            Sverige agerar. Mitt intryck är att Sverige har agerat och gjort
            ett bra arbete, precis som Bertil Persson var inne på tidigare.
            Det är bra, men det är inte tillräckligt. Vi kan ju se hur det
            bistånd som EU ger fortfarande domineras av en patriarkalisk inställning,
            hur de demokratiska möjligheterna för de länder som ingår i
          </note>
          <note>
            ACP-programmen fortfarande inte är så stora när det gäller att
            påverka. Det handlar inte om något partnerskap. Det är också väsentligt
            att man ser att den del som går till de fattigaste länderna i
            södra Afrika relativt sett har minskat. Sverige måste agera i
            det avseendet.
          </note>
          <note>
            Vi har i flera motioner krävt att riksdagen skall få mer redogörelser,
            att riksdagen skall få en mer aktiv roll och få möjlighet att
            väcka motioner och att ha särskilda debatter om detta. När det
            gäller IMF och
          </note>
          <note>
            Världsbanken upprepar vi återigen från utskottets sida att vi
            vill ha en skriftlig redovisning från regeringen, gärna tillsammans
            med FN-skrivelsen och helst årligen. Då har riksdagen möjlighet
            att påverka på det här området.
          </note>
          <note>
            I det här betänkandet finns också något med som jag ser som stora
            steg framåt. Det gäller barnperspektivet. Vi har från samtliga
            partier motionerat om och tagit upp att barnperspektivet och FN:s
            barnkonvention måste ligga till grund för allt utvecklingssamarbete.
            Jag är naturligtvis glad över att hela utskottet har ställt sig
            bakom de krav som vi har ställt i motionen.
          </note>
          <note>
            Men jag vill klart och tydligt fråga Pierre Schori: Är ni villiga
            att från regeringens sida stå som värd för en internationell konferens
            1999, just för att följa upp barnkonventionen och dess tioårsjubileum?
            Är Sverige villigt att göra det? Formerna kan naturligtvis växla.
            Det behöver inte vara en jättelik FN-konferens.
          </note>
          <note>
            Men det är viktigt att markera detta tioårsjubileum på något
            sätt.
          </note>
          <note>
            På jämställdhetsområdet är det väsentligt att lyfta fram kvinnors
            roll och att peka på kvinnors företagande men också på kvinnors
            hälsa, som Ingbritt
          </note>
          <note>
            Irhammar var inne på. Vi från Vänsterpartiet tycker precis som
            Centern att stöd till barnmorskor och den typen av verksamhet
            är av stor betydelse. Exemplet i
          </note>
          <note>
            Angola är bra, men man behöver inte exakt kopiera den modellen.
          </note>
          <note>
            Herr talman! Jag vill understryka att vi från
          </note>
          <note>
            Vänsterpartiets sida naturligtvis står bakom samtliga de reservationer
            och de särskilda yttranden som vi har fogat till detta betänkande.
            Men jag vill särskilt lyfta fram några punkter.
          </note>
          <note>
            Jag vill peka på betydelsen av en biståndspolitisk utredning
            och att man ser över de biståndspolitiska mål som finns. Vi instämmer
            då i reservationen från
          </note>
          <note>
            Folkpartiet och i en annan reservation som är gemensam med Folkpartiet
            och Moderaterna. Vi menar att de nuvarande biståndspolitiska målen
            har fungerat, men det är nu ett smörgåsbord. Det finns all anledning
            att se över dem, särskilt när vi nu har fått det sjätte jämställdhetsmålet.
            Det tycker vi är väsentligt.
          </note>
          <note>
            Jag nämnde att miljöfrågorna är av stor betydelse.
          </note>
          <note>
            FN har arbetat aktivt, men jag vill anmäla att vi från
          </note>
          <note>
            Vänsterpartiets sida vill ställa oss bakom den reservation som
            Miljöpartiet har om att man även skall ta upp vattenfrågorna i
            säkerhetsrådet. Jag är själv litet oklar över om man verkligen
            inte kan ta upp dessa frågor i säkerhetsrådet. Vi menar att det
            på allvar måste prövas.
          </note>
          <note>
            OECD har i våra ögon spelat ut sin roll som organisation. Det
            finns andra utvecklingsorgan. Exempelvis UNDP skulle kunna ta
            över många av OECD:s uppgifter. Därför föreslår vi det.
          </note>
          <note>
            K-G Biörsmark var inne på biståndet till Kina.
          </note>
          <note>
            Vänsterpartiet hävdar också att det inte bör fortsätta.
          </note>
          <note>
            Så länge Kina kränker mänskliga rättigheter skall det inte förekomma
            några u-krediter. Däremot är det naturligtvis välkommet och bra
            med utbildningsprogram när det gäller mänskliga rättigheter som
            Wallenberginstitutet anordnar, där kinesiska deltagare kan vara
            med.
          </note>
          <note>
            Angående stödet till Kuba - jag ställer mig inte bakom att det
            bör avbrytas - vill jag fråga Folkpartiet:
          </note>
          <note>
            Är det inte bra att svenska och latinamerikanska ekonomer deltar
            i ett utbildningsprogram på Kuba där man lär ut marknadsekonomi
            till studenter som tidigare inte har så mycket sådana kunskaper?
            Är inte det ett bra sätt att föra in de frågorna på Kuba? Jag
            undrar om Folkpartiet inte välkomnar det.
          </note>
          <note>
            Jag vill också peka på att Vänsterpartiet inte vill att man lägger
            ihop biståndet till u-länder och till
          </note>
          <note>
            Europa - det gäller f.d. Jugoslavien - i en klump. Vi menar att
            biståndet skall gå till de fattigaste länderna i världen, och
            det skall vara länder i tredje världen.
          </note>
          <note>
            Däremot anser vi självfallet att återuppbyggnadsstödet till f.d.
            Jugoslavien skall fortsätta oförminskat.
          </note>
          <note>
            Jag vill också peka på några enskilda länder som behöver stöd.
            Ingbritt Irhammar var inne på Västsahara. De flyktingar som finns
            i Algeriet behöver allt stöd. Guatemala, Angola och ett flertal
            andra regioner vill vi särskilt uppmärksamma.
          </note>
          <note>
            Slutligen vill jag ta upp frågan om partnerskap.
          </note>
          <note>
            Den svenska regeringen har gått ut väldigt hårt och lägger fram
            förslag om ett partnerskap när det gäller
          </note>
          <note>
            Afrika.
          </note>
          <note>
            Det är bra och självklart att de som själva är berörda skall
            komma in och ha synpunkter på insatser som görs i deras egna länder.
            Annars vet vi att det inte fungerar, om man inte själv har inflytande
            över vad som görs. Men jag förstår inte varför regeringen inte
            har gått längre. Redan i debatten för ett år sedan lyfte vi fram
            exemplet Holland. Där har man gått ett steg längre och också inbjudit
            deltagare från biståndsländer att komma hit och bidra, ha synpunkter
            på vår samhällsutveckling och komma in på konkreta områden - ett
            direkt kontrakt med landet i fråga. Jag kan inte se några tecken,
            vare sig i regeringens propositioner eller någon annanstans, på
            hur man arbetat vidare med detta. Det holländska exemplet vore
            väl definitivt värt att ta upp också i Sverige. Jag undrar:
          </note>
          <note>
            Har Pierre Schori själv gjort någonting på det här området?
          </note>
          <note>
            Herr talman! Jag vill ställa mig bakom reservationer och yttranden
            och yrka bifall till reservationerna 2
          </note>
          <note>
            och 10.
          </note>
          <note>
            Anf. 31 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Eva Zetterberg frågar mig varför vi inte ställer
            oss bakom biståndet till Kuba. Vi har där,
          </note>
          <note>
            Eva Zetterberg, samma resonemang som när det gäller Kina. Vi
            menar att det inte går, att det är bortkastade pengar, att slussa
            biståndsmedel via den statliga administrationen i Kuba. Det bistånd
            vi skall ge skall kunna gå direkt till de oppositionella via enskilda
            organisationer. Det är grunden. Jag har vid flera tillfällen här
            sagt att är det en diktaturstat är det till de enskilda organisationerna
            och till oppositionen som vi skall ge vårt stöd.
          </note>
          <note>
            Jag lyssnade till ett radioreferat från ett av de seminarier
            som Eva Zetterberg nämnde där man diskuterade marknadsekonomi,
            och det är klart att jag blev litet bekymrad. Det jag helst skulle
            vilja se är att man ordnade seminarier för oppositionen - rena
            demokratiseminarier. På Kuba under Castros ledning är det omöjligt
            att bedriva sådan här verksamhet via den statliga organisationen.
          </note>
          <note>
            Vi är inte emot detta, men det skall ske genom enskilda organisationer
            - det är vår poäng.
          </note>
          <note type="speaker">
            Anf. 32 EVA ZETTERBERG (v) replik:
          </note>
          <note>
            Herr talman! Karl-Göran Biörsmark och jag har samma uppfattning
            vad det gäller betydelsen av enskilda organisationer. De spelar
            en väldigt viktig roll, framför allt i länder där det inte finns
            demokrati. Men jag menar att det är fel att jämföra Kina och Kuba
            på samma dag och att hävda att samma typ av diktatur råder på
            Kuba som i Kina.
          </note>
          <note>
            Jag tror i Kubas fall att de öppningar och de kontakter som Kuba
            har med omvärlden har en väldigt stor betydelse. Vi får i nästa
            vecka besök av parlamentariker från Kuba. Jag välkomnar det. Jag
            tror att de behöver den här kontakten, att de behöver få träffa
            parlamentariker från andra länder. Jag menar också att exempelvis
            det här programmet med ekonomiutbildning på Kuba spelar en viktig
            roll både för studenter och för etablerade ekonomer - för att
            lära sig, för att bredda sina vyer vad det gäller ekonomiska frågor
          </note>
          <note>
            - och även för samhällslivet i stort.
          </note>
          <note>
            Däremot tycker jag precis som Karl-Göran Biörsmark att det vore
            bra om oppositionen också inbjöds till detta. Men vi har andra
            sätt att stödja oppositionen på, och det skall också fortsätta.
          </note>
          <note>
            Anf. 33 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Eva Zetterberg säger att det är skillnad mellan
            Kina och Kuba - nej, inte annat än storleken. De är stora diktaturstater
            båda två - envetna diktatorer som sitter kvar utan fria val och
            kväser oppositionen, både i Kuba och i Kina. Jag ser ingen skillnad
            därvidlag.
          </note>
          <note>
            Därför är denna signal otroligt viktig. Det är oppositionen och
            dess möjlighet att verka - just det som jag har varit inne på
            tidigare här - och demokratiarbetet i biståndet som är så viktigt.
            Om vi då jobbar med diktatorerna själva i det arbetet tror jag
            att det ger fel signal. Signalen skall vara tydlig: till enskilda
            organisationer och till opposition. Och mötet med människor är
            förstås jätteviktigt - absolut. Men det skall ske
          </note>
          <note>
            - jag säger detta ännu en gång - till mottagare i opposition
            och via enskilda organisationer. Jag tror att detta är en signal
            som är otroligt viktig.
          </note>
          <note type="speaker">
            Anf. 34 EVA ZETTERBERG (v) replik:
          </note>
          <note>
            Herr talman! Jag hade inte uppfattat att Castro själv skulle
            vara med i det här utbildningsprogrammet, utan jag trodde att
            det riktade sig mot andra grupper - detta apropå att Karl-Göran
            Biörsmark nu talar om att man inte skall dra in diktatorerna själva.
          </note>
          <note>
            Jag tycker att det blir fel om vi som hävdar och vill driva nödvändigheten
            av demokrati och insatser mot övergrepp mot mänskliga rättigheter
            säger att antingen är det diktatur eller demokrati. Det finns
            väldigt många steg däremellan. Jag ser inte Kuba som en fullfjädrad
            demokrati. Det finns oerhört stora problem och det finns övergrepp,
            men man kan inte bara jämföra storleken på landet.
          </note>
          <note>
            Om man har ett land som Kina, där varje år tusentals människor
            avrättas för sina politiska åsikter, där man har övergrepp efter
            övergrepp och där barn spärras in på barnhem utan rätt att växa
            upp på ett normalt sätt - då måste man tala om väldigt grova övergrepp.
          </note>
          <note>
            I Kubas fall finns det ingen flerpartidemokrati, vilket vi önskar
            och skall driva på och försöka inspirera till, men man måste också
            se till det motstånd
          </note>
          <note>
            Kuba har. Kuba har utsatts för en blockad från USA
          </note>
          <note>
            som har pågått i mer än 30 år och som definitivt har påverkat
            i negativ riktning och förhindrat reformförsök på Kuba. Någon
            liknande situation har Kina inte upplevt.
          </note>
          <note>
            Jag menar att det blir sakligt fel att jämföra och jämställa
            Kuba och Kina på samma dag. Just därför tror jag i fallet Kuba
            att de här biståndsinsatserna behövs där vi öppnar upp både med
            enskilda organisationer, utbytesprogram och andra insatser på
            olika nivåer för att få fram den förändring på Kuba som vi båda
            är angelägna om. Det borde Folkpartiet också välkomna.
          </note>
          <note type="speaker">
            Anf. 35 BODIL FRANCKE OHLSSON (mp):
          </note>
          <note>
            Herr talman! Till det här betänkandet finns 150
          </note>
          <note>
            yrkanden som har resulterat i 21 reservationer. Det tyder på
            en viss samsyn i utskottet vad gäller biståndspolitiken. Reservationerna
            handlar om biståndets målsättning, om hur man skall hantera biståndet
            praktiskt på det för alla parter effektivaste och bästa sättet,
            om Sidas organisation - över huvud taget om förändring och förnyelse
            av biståndets innehåll och former.
          </note>
          <note>
            Ämnesinriktning av biståndet har Miljöpartiet alltid talat för.
            Vi har i våra biståndsmotioner under den här riksdagsperioden
            betonat speciella stora ämnesprioriteringar, t.ex. stöd och undervisning
            för kvinnor, förnybar energi, vattenresurser och global vattenförsörjning,
            decentraliserat ekologiskt jordbruk och småskalig teknik.
          </note>
          <note>
            Vi har också talat om skuldavskrivning för fattiga länder och
            om solidarisk handel. Solidarisk handel tror vi är någonting som
            vi måste titta närmare på i fortsättningen.
          </note>
          <note>
            För nästan ett år sedan införde vi i Sveriges utvecklingssamarbete
            ett sjätte mål - jämställdhet. Det påpekades då att inget av de
            sex målen står framför något av de andra, men redan då diskuterades
            de olika målen ivrigt, i synnerhet det övergripande: att målet
            för biståndsgivningen är att höja de fattiga folkens levnadsnivå.
            I Maastrichtavtalet slås också fast att fattigdomsbekämpningen
            skall vara det övergripande målet för EU-ländernas utvecklingssamarbete.
          </note>
          <note>
            I förra månaden hade UNDP, dvs. Förenta nationernas utvecklingsprogram,
            en konferens i Stockholm där man diskuterade nya former för biståndet.
            En rubrik på en tidningsartikel jag läste om konferensen lydde:
            Nya former för bistånd efterlyses. Detta ligger tydligen i tiden;
            det är ingenting nytt. Tankarna om att förändra biståndet har
            funnits länge. En rad fattiga länder anses ha blivit biståndsberoende,
            vilket har kvävt både deras ekonomiska och politiska utveckling,
            och kampen mot fattigdomen i de länderna har misslyckats.
          </note>
          <note>
            UNDP är alltså FN:s centrala organ för utvecklingssamarbete.
            Det är den största givaren av gåvobistånd, som består av frivilliga
            bidrag från medlemsstaterna.
          </note>
          <note>
            På konferensen konstaterade man att gapet mellan fattiga och
            rika länder hade fördubblats på 30 år. Man konstaterade också
            att de länder som går under benämningen OECD-länderna, dvs. länderna
            i Europa samt Japan, Nordamerika, Australien och Nya Zeeland,
            som inte är några fattiga länder precis, aldrig har gett så litet
            i utvecklingsbistånd som nu.
          </note>
          <note>
            För ett år sedan chockade New York Times sina läsare med rubriken:
            Världsbanken satsar på kapitalism. Man citerade bankens verkställande
            direktör, som sade att kapitalism är ett bättre redskap när det
            gäller att bekämpa fattigdomen. Handel, inte bistånd, är nyckeln
            till globalt välstånd. Det låter mycket kontroversiellt, men det
            var egentligen bara rubriken som var sådan. När man hör hur han
            vidareutvecklar sina idéer låter det inte på samma sätt. Han vill
            engagera den privata sektorn i de fattiga länderna hellre än att
            låta staten vara den som driver och äger företagen.
          </note>
          <note>
            Han nämner som exempel det mycket effektiva stöd som små lån
            till småföretagare ger. Det har vi sett svenska TV-program om.
            100 dollar till kvinnlig verksamhet som utvecklats på ett utomordentligt
            bra sätt.
          </note>
          <note>
            Konferensen i Stockholm gick ett steg längre än
          </note>
          <note>
            Världsbankens chef gjorde för ett år sedan. I Stockholm diskuterade
            man hur privata finansiärer på ett effektivt sätt skall motiveras
            att satsa i utvecklingsländerna. I en intervju som gjordes under
            konferensen med Anders Wijkman, som är chef för UNDP:s policy-
            och programavdelning, sade han någonting som är mycket viktigt
            om man talar i sådana här termer.
          </note>
          <note>
            Han sade att företag som tjänar stora pengar i tredje världen
            bör vara med och ta ansvar för den långsiktiga utvecklingen i
            de länderna.
          </note>
          <note>
            De flesta länder som är med i WTO, världshandelsorganisationen,
            är just utvecklingsländer. Prognoserna för början av 2000-talet
            talar om stora ökande vinster. Men frågan är hur vinsterna fördelas.
            Man räknar redan nu i prognoserna med att de exporterande industriländerna
            tjänar mest och de fattigaste länderna tjänar minst. Några tjänar
            ingenting alls.
          </note>
          <note>
            Miljöpartiet tar i sin biståndsmotion upp näringslivsutvecklingen
            i biståndsländerna. De nuvarande mönstren menar vi är en orsak
            till underutveckling i vissa länder. För överlevnad och utveckling
            är de flesta utvecklingsländer beroende av sin råvaruexport.
          </note>
          <note>
            Samtidigt som deras priser på råvaror sjunker, höjs priserna
            på de varor de måste importera. Det är därför av avgörande betydelse
            att börja i biståndspolitiken och att påverka handelsavtal och
            näringslivsutveckling, globalt och nationellt, för att minska
            risken att man blir så beroende av råvaror och råvaruexport att
            det slår negativt i budgeten. Detta gäller såväl tillgången på
            naturresurser som sättet att ta fram råvaror och själva produktionen.
            Det gäller också de sociala aspekterna. Det räcker inte med bara
            miljökonsekvensbeskrivningar. Det behövs också sociala konsekvensbeskrivningar.
          </note>
          <note>
            Man undrar: Hur för man kampen mot fattigdomen bäst? Det gäller
            ju ett lands utveckling. Med ökande ekonomisk tillväxt minskar
            fattigdomen, är ett vanligt svar. Ja, men det är alltid en fråga
            om, som jag sade nyligen, hur de nya resurserna fördelas, om de
            verkligen fördelas eller om bara en liten utvald skara av ett
            lands befolkning får en bit av kakan.
          </note>
          <note>
            Miljöpartiet menar att utveckling och tillväxt inte är samma
            sak. De behöver inte ens hänga samman.
          </note>
          <note>
            Här skulle jag också kunna citera Human Right
          </note>
          <note>
            Watch, som är inne på samma idéer. Utveckling börjar inte med
            varor. Den börjar alltid med människor och deras utbildning, organisation
            och arbetsförmåga.
          </note>
          <note>
            Det är det mänskliga kapitalet man skall starta med.
          </note>
          <note>
            Det är det som förräntar sig snabbast. Utan människors utbildning,
            organisation och arbetsförmåga blir tillgångarna dåligt eller
            inte alls utnyttjade. Det första steget ur fattigdomen för en
            region kan vara att inrikta sig på t.ex. ett lokalt jordbruk och
            lokal konsumtion.
          </note>
          <note>
            I det fallet kan det vara intressant att se på Sveriges nya biståndsavtal
            med Indien. Enligt indiska regeringen har siffran för andelen
            fattiga sjunkit. När man analyserar det förutvarande indiska biståndsprogrammet
            visar det sig att de fattigdomsinriktade sociala programmen för
            hälsa och undervisning som nått kvinnor och barn varit mycket
            framgångsrika. Ett av skälen är, det ser man tydligt i mönstret,
            att program på just delstatsnivå, också ett centraliserat bistånd
            på delstatsnivå, har större genomslagskraft än det stöd som går
            till de landsomfattande programmen. Projekt som baseras på folkligt
            deltagande och som samtidigt har erhållit resurser från centralt
            håll har varit mycket framgångsrika. Sida ämnar att i framtiden
            speciellt prioritera utbildning och hälsovård för kvinnor och
            barn samt miljö som är inriktad på naturresurser och det man kallar
            den moderna sektorns miljöproblem, på miljöskydd och energiutnyttjande.
          </note>
          <note>
            I många sammanhang här i kammaren har man talat om den nya hotbilden
            som präglar världen. Man har talat om att det inte längre är ett
            hot som består av mängden soldater och vapen. Hotet mot vår gemensamma
            säkerhet är kopplat till just fattigdomsproblematiken i världen,
            som i sin tur generellt är beroende av en snabb folkökning, knappheten
            på naturresurser och förstöringen av miljö och natur.
          </note>
          <note>
            I ett meddelande från EU-kommissionen till rådet och parlamentet
            om ett frågeformulär om samband mellan hjälpaktioner och utvecklingsinsatser
            i tredje land och EU:s medlemsstater, påpekar man att medlemsstaterna
            ännu inte har utformat särskilda politiska riktlinjer för sina
            hjälpaktioner. Men det står också att vid en förfrågan hos länderna
            tycks förebyggandet av konflikter vara ett område som medlemsstaterna
            varit snabbare att formalisera. De flesta av dem svarade att just
            förebyggande av konflikter betraktar man som sammanhängande med
            ländernas utvecklingspolitik.
          </note>
          <note>
            Det bör man tänka på, eftersom Europeiska unionen och dess medlemsländer
            tillsammans i dag står för mer än hälften av hela världens utvecklingsbistånd.
          </note>
          <note>
            Merparten av stödet utgörs av ländernas egna bistånd.
          </note>
          <note>
            Men det är viktigt med en gemensam politik, såväl när det gäller
            att samordna länderna som att samordna länderna inom EU.
          </note>
          <note>
            Biståndet som ett säkerhetspolitiskt instrument har ofta nämnts
            som ett argument, speciellt i samband med neddragningen av biståndsanslagen
            när enprocentsmålet sjönk till 0,7 %. Här nämns det direkt som
            ett konfliktförebyggande instrument. Biståndet har nu fått en
            större dimension än att enbart handla om politisk, demokratisk
            och ekonomisk utveckling eller om naturresurser, rätten till en
            god miljö och om att utveckla det mänskliga kapitalet.
          </note>
          <note>
            De två nya dimensioner som jag har tagit upp handlar om fred,
            alltså biståndet som ett säkerhetspolitiskt instrument och biståndet
            som ett konfliktförebyggande instrument. När man nu söker förändra
            biståndet, söker nya former, vill effektivisera det och även samordna
            givarinsatser, projekt och program, är kampen mot fattigdomen
            fortfarande ett huvudmål.
          </note>
          <note>
            Men det krävs fred, som i sin tur är beroende av de två nya dimensioner
            jag talade om, för att kampen mot fattigdomen skall bli framgångsrik.
            Riksdagen har fattat beslut om att det säkerhetspolitiska begreppet
            från att ha handlat enbart om militära hot också skall innebära
            det hot som miljöförstöring, vatten- och livsmedelsbrist innebär.
          </note>
          <note>
            Jag skall till sist ta upp ett av Miljöpartiets yrkanden som
            gäller miljöfrågorna i FN-samarbetet. Vi menar att vattenfrågan
            i dag ingår som en säkerhetspolitisk faktor i den internationella
            politiken och att
          </note>
          <note>
            Sverige därför bör verka för att vattnet och den globala vattenförsörjningen
            blir en permanent dagordningspunkt för säkerhetsrådet.
          </note>
          <note>
            Säkerhetsrådet har enligt FN-stadgan inte mandat att behandla
            miljöfrågor, eftersom miljöfrågor hittills har ansetts som mera
            generella frågor. Rådet har haft den möjligheten när det har gällt
            konkreta ländersituationer som rör internationell fred och säkerhet
            som t.ex. en miljöskada eller miljöförstöring som har bedömts
            som ett miljöhot. Men i dag är situationen annorlunda än den var
            när stadgarna skrevs. Brist på vatten betyder i dag brist på mat,
            och kampen mot fattigdomen hör ihop med ett lands förmåga att
            producera livsmedel till en befolkning som vi vet bara ökar i
            de allra flesta länder. Den globala vattenförsörjningen och de
            globala vattenresurserna är inte längre bara en långsiktig planeringsfråga
            som ligger utanför mandatet. Det är frågor som fordrar omedelbart
            akut ingripande på flera ställen på jorden.
          </note>
          <note>
            Det finns bara en sak som kan driva Jordanien att frivilligt
            gå ut i krig, och det är vatten och brist på vatten. Det sade
            kung Hussein för ett par år sedan. I
          </note>
          <note>
            dag kan vi läsa i tidningarna om att Israel och Jordanien är
            i konflikt om fördelningen av vattnet från
          </note>
          <note>
            Jordanfloden, det som kommer genom bifloden Yarmuk. Det är ytterligare
            ett praktiskt exempel på vilken politisk betydelse vattenförsörjningen
            har. Vattnet finns redan i storpolitiken. Vattenproblem ligger
            i alla länders intresse att lösa - det är ingenting konfliktfyllt
          </note>
          <note>
            - och de löses bäst med samarbete.
          </note>
          <note>
            Jag har en fråga till biståndsministern. Jag har varit i Vitryssland
            och har sett att situationen i de områden som har drabbats av
            Tjernobylkatastrofen inte på något sätt har blivit bättre. Jag
            har också varit i
          </note>
          <note>
            Korea som står inför en smygande hungerkatastrof, och jag undrar:
            Hur länge varar ett katastrofbistånd?
          </note>
          <note>
            Finns det någon tidsram för det? Jag tycker att det fortfarande
            råder katastroftillstånd i Vitryssland i dessa områden, och vi
            står inför en katastrof i Korea, även om den inte har brutit ut
            ännu.
          </note>
          <note>
            Till sist vill jag bara säga att jag naturligtvis stöder våra
            samtliga yrkanden och reservationer, men jag yrkar bifall till
            två, nämligen nr 7 och nr 18.
          </note>
          <note type="speaker">
            Anf. 36 INGRID NÄSLUND (kd):
          </note>
          <note>
            Herr talman! När kristdemokraternas nyvalde ungdomsförbundsordförande
            intervjuades i Göteborgsposten häromdagen fick han några ord att
            associera till. Det är ju ett känt grepp av journalister när de
            vill ge en bild av en person nu för tiden. Ett av dessa ord var
            Zaire. Hans associationer var: Afrikafattigdom-svält. Det kanske
            inte är så underligt om man tänker på den massmediabild som har
            följt oss ända sedan oktober förra året, och när man tänker på
          </note>
          <note>
            Afrika i allmänhet är detta ju den bild som vi har fått under
            långa tider: fattigdom, svält, svåra förhållanden, problem, problem
            och problem.
          </note>
          <note>
            Det fick mig att fundera över mina egna associationer. Vilka
            skulle de spontant vara när det gällde
          </note>
          <note>
            Zaire? Afrika - så långt stämmer det, men sedan?
          </note>
          <note>
            Afrika-fattigdom-svält? Nej, för min del är faktiskt associationerna
            helt andra för Zaire: Afrika-rikedommöjlighet. Det kan ju tyckas
            övermaga att få dessa associationer när man tänker på Zaire eller
            Demokratiska republiken Kongo just nu, men det var ändå den association
            som jag först fick.
          </note>
          <note>
            Är detta en realistisk bild? Finns det någon realism i den bilden?
            Ja, det är faktiskt en bild som har präglats av min egen erfarenhet
            och viss kunskap.
          </note>
          <note>
            Zaire är ett stort vackert land mitt i Afrika med ovanligt stora
            naturliga rikedomar, ett land med resurser i form av jord, vatten
            och mineraler, framför allt ett land med unga, vetgiriga, kreativa
            och positiva människor och därför ett land med oändliga outnyttjade
            möjligheter.
          </note>
          <note>
            Vi vet inte vad som kommer att hända med Demokratiska republiken
            Kongo nu, under ett nytt ledarskap. Vi vet att det har varit en
            tid då en diktator har styrt, då landet har utarmats och då vi
            har haft en person i spetsen som har riktat sig själv på sitt
            lands och sina medborgares bekostnad. Vi vet inte vad den nye
            ledaren kommer att föra med sig. Många säger att det inte kan
            bli sämre, och vi hoppas innerligt att det skall bli mycket bättre,
            att detta lands outnyttjade rikedomar, inte minst när det gäller
            humankapital, skall kunna få blomstra.
          </note>
          <note>
            Det var i f.d. Belgiska Kongo som jag för 35 år sedan, när man
            i Zaire för precis ett år sedan hade upplevt sin uhuru, frihet,
            och då blev republiken
          </note>
          <note>
            Congo-Kinshasa, fick mina första direkta personliga intryck av
            ett u-land. Vilka var då mina intryck?
          </note>
          <note>
            Jag kom dit som lärare för att utbilda kongolesiska lärare. Jag
            träffade vetgiriga, vakna ungdomar på ett internat där vi kom
            nära varandra och där vi över små tea-parties, till vilka man
            inbjöd några elever i taget, hade tillfälle att diskutera livet.
            Det man upptäckte då var att vi, trots många och stora olikheter
            i bakgrund och förutsättningar, som unga människor - jag var ju
            också ung på den tiden, och åldersskillnaden var inte alls stor
            - hade oerhört mycket gemensamt när det gällde förhoppningar om
            framtiden och att vilja utvecklas, utbildas och få vara med och
            se hur ett land växte fram. Man hade också hört talas om demokrati
            och diskuterade detta. Man var t.o.m. intresserad av världshändelserna.
            Under den perioden omkom Dag
          </note>
          <note>
            Hammarskjöld i dåvarande Katanga, som nu har återgått till detta
            namn. Det var eleverna som kom en morgon och berättade detta för
            mig.
          </note>
          <note>
            Detta bestod också i en härlig respons och i förtroende och tillgivenhet
            som jag kanske aldrig har mött på samma sätt under min mer än
            trettioåriga lärarbana som jag gjorde under 1 ½ år när jag var
            i
          </note>
          <note>
            Kivuprovinsen. Det fanns också en vältalighet som verkade vara
            en naturgåva som jag sällan har mött hos så unga människor senare
            i livet.
          </note>
          <note>
            Någonting som också gjorde intryck på mig var hängivna biståndsarbetare.
            Man gjorde vad nöden krävde. Rwanda, som har varit på allas läppar
            under de senaste åren, var redan då en oroshärd. Vi fick runt
            om vårt seminarium ta emot ungefär 10 000 flyktingar, wanyarwandier,
            som egentligen är av samma släkt som de banyamulenge som började
            rebellrörelsen just i Kivu.
          </note>
          <note>
            Man gjorde vad som behövdes för att ge dem mat, kläder, ett första
            utsäde och därmed möjlighet att på ett enkelt sätt börja en ny
            tillvaro.
          </note>
          <note>
            Det var också någonting annat som gjorde intryck på mig, och
            det var känslan av att man ute i ett sådant här arbete skall tjäna
            de människor som är runt omkring en och föra den känslan vidare
            till de medarbetare som man engagerar från traktens befolkning.
            Det faktum att man kan lyckas med detta kom tillbaka till mig
            nu i februari.
          </note>
          <note>
            Jag vill här nämna att det just på Lemera, där jag var på ett
            seminarium, senare blev ett sjukhus. En del av er som är minnesgoda
            kommer kanske ihåg att rebellrörelsen i oktober gjorde ett av
            sina första spektakulära dåd med anfallet på sjukhuset Lemera.
          </note>
          <note>
            Seminariet hade då flyttats till Bukavu. Där mördades
          </note>
          <note>
            31 patienter och 3 sjukvårdare.
          </note>
          <note>
            Jag träffade sedan i februari Mkegi, en ung infödd läkare, som
            var chefsläkare på sjukhuset. Han råkade vara bortrest när överfallet
            skedde. Jag träffade honom sedan i Stockholm, och hans röst hördes
            också från Tinqi-Tinqi, som var ett av de stora flyktingläger
            där många barn dog varje dag. Han tog sig naturligt till de flyktingläger
            dit han kunde komma för att göra en insats när han inte längre
            kunde vara på sitt eget sjukhus, och han kom hit för att vädja
            om hjälp. Jag upplevde då att han hade tagit med sig någonting
            från sin utbildning, nämligen att hans uppgift var att använda
            sin kunskap och sin utbildning där den allra bäst behövdes i en
            svår krissituation för hans land och hans folk. Det räckte till
            inte bara för hans eget folk utan också för de flyktingar från
            Rwanda som hade kommit in i hans del av Zaire och där utgjorde
            ett hot, genom att mycket mat och mycket av miljön förstördes
            och genom att mycket gick åt som hans eget folk skulle ha behövt.
            Han gjorde där en direkt insats för att komma dessa människor
            till hjälp, därför att de befann sig i en så svår humanitär situation.
          </note>
          <note>
            Det här är ett av skälen till att jag tror på att bistånd lönar
            sig. Det är sett litet grand från mikronivån, från det perspektiv
            som Bodil Francke Ohlsson här förde fram, nämligen att det egentligen
            handlar mest om människor, vad människor kan åstadkomma om de
            har en vision och tror på att man kan uträtta någonting även om
            de yttre förhållandena är svåra, även om man tycker att det är
            bara en droppe i havet. Insatser lönar sig.
          </note>
          <note>
            Jag hörde också om just det här sjukhuset när jag var i Burundi
            för några år sedan. Där träffade jag en rwandisk parlamentariker
            som på 70-talet hade kommit som flykting just till Lemera. Han
            berättade hur man där hade tagit till vara hans kunskaper och
            att han hade fått gå in i arbetet som sjukvårdare. En flykting
            kommer dit och har stora behov, men man kan också utnyttja hans
            kunskaper i det arbete som pågår.
          </note>
          <note>
            Jag träffade en ung dam som arbetade inom Unicef, och hon gav
            väldigt goda vitsord till just det här sjukhuset. Hon sade: Om
            jag, som arbetar i Uvira, i Bukavu osv., skulle bli sjuk skulle
            jag söka mig till det sjukhuset, därför att jag vet att det fungerar
            och att man hjälper alla som behöver hjälp.
          </note>
          <note>
            Det här var en litet personlig syn på vad bistånd kan åstadkomma.
            Hur komplicerad situationen i ett utvecklingsland än kan vara
            lönar det sig att inte ge upp, att föra arbetet vidare, att se
            de nya behov och de nya möjligheter som finns i den svåraste krissituationen,
            att hjälpa alla som är beroende av hjälp oberoende av grupptillhörighet
            samt att ta till vara människors resurser i alla situationer och
            att gå vidare och göra den insats man kan.
          </note>
          <note>
            Det finns många skäl för utvecklingsarbete och bistånd. Det har
            vi hört gång på gång. Det är 1,3 miljarder människor som lever
            under existensminimum, medan vi som tillhör den rikaste miljarden
            tar åt oss
          </note>
          <note>
            80 % av världens samlade BNP. Vi har ett gränslöst beroende av
            varandra. Utvecklingen är sned när det gäller miljö. När det gäller
            situationen i världen över huvud taget drabbas också vi som har
            en mer privilegierad situation.
          </note>
          <note>
            Vår känsla av solidaritet är att vi har skrivit under barnkonventionen,
            att vi har lovat att till det yttersta av våra resurser söka förverkliga
            barnens rättigheter.
          </note>
          <note>
            Och vi vet att det hos barnen finns oerhörda behov.
          </note>
          <note>
            Säkerhetspolitiska skäl har inte minst kommit i förgrunden under
            senare tid. Det handlar om människors livsvillkor. Ju mer vi kan
            främja en demokratisk, social och ekonomisk utveckling, desto
            mindre risk är det för väpnade konflikter. Det är ett sätt att
            förebygga konflikter på ett tidigt stadium. Utvecklingsarbete
            ger också oändligt mycket tillbaka.
          </note>
          <note>
            Det är många saker i biståndet som vi är överens om. Mycket av
            den inriktning som det har kan vi ställa upp på. Några områden
            där vi kanske skulle vilja se ännu mer hända - vilket har kommit
            till uttryck också i våra reservationer, även om de inte är så
            många - gäller bl.a. att vi tycker att det är oerhört viktigt
            att det görs en extern, oberoende analys och utvärdering av det
            svenska biståndet. Det är angeläget, därför att det skall vara
            ställt utom allt tvivel att biståndsresurserna hanteras på ett
            effektivt och oklanderligt sätt och för att försäkra oss om att
            det svenska biståndet svarar mot högt ställda kvalitetskrav.
          </note>
          <note>
            När man talar om att skärpa revisionen - det görs från statsministerhåll
            - när det gäller den offentliga sektorn, menar vi att en oberoende
            granskning, utvärdering och uppföljning av biståndet är någonting
            som borde ha fått fortsätta. Vi hade ett sådant utvärderingsinstitut
            under den förra regeringen, och vi menar att vi skulle ha en liknande
            extern inrättning även nu.
          </note>
          <note>
            Jag vill fråga biståndsministern om han kan tänka sig att upprätta
            ett oberoende utvärderingsinstitut för att granska alla biståndets
            olika delar utifrån.
          </note>
          <note>
            Vi har också tyckt att det är viktigt att lyfta fram vatten som
            en symbolfråga när det gäller miljön. Då har vi speciellt velat
            lyfta fram det faktum att vi tycker att det skall finnas en vattenkonvention.
            Vi vet att det görs ett väldigt bra arbete från svensk sida i
            bl.a.
          </note>
          <note>
            Global Water Partnership, som är ett nätverk som arbetar med
            den frågan. I Rio de Janeiro 1992 förband man sig att stå för
            särskilda kostnader som är förknippade med utvecklandet av resurssnåla
            tekniker och uthållig fysisk planering när det gäller vatten.
            Där kom också tanken fram att det borde finnas en global vattenkonvention.
          </note>
          <note>
            Jag vill ställa en fråga till biståndsministern: Är man från
            svensk sida villig att driva den här frågan?
          </note>
          <note>
            Vi tror att det skulle vara bra för att kunna förhandla om hur
            man nyttjar de ändliga vattentillgångarna, för att skapa instrument
            för ett globalt samarbete och för att få till stånd spridning
            av tekniken. Det är också fråga om hållbara lösningar när det
            gäller dricksvattenförsörjningen men också saniteten, som blir
            en stor fråga när alltfler utvecklingsländer går framåt.
          </note>
          <note>
            Jag vill också lyfta fram flexibiliteten inom biståndet. Vi har
            vänt oss mot landramar med fleråriga samarbetsavtal.
          </note>
          <note>
            Vi förstår att man tillsammans med samarbetspartner måste lägga
            upp en plan för det framtida samarbetet. Men samtidigt vill vi
            komma bort ifrån låsningar och ha en större flexibilitet. Vi vet
            att Sida har krävt detta och att det har börjat gå i den riktningen
            igen. Men vi menar att man skulle kunna göra mer i detta sammanhang.
            Jag vet att de stora reservationer som vi har delvis beror på
            att en del mottagarländer inte har kunnat ta emot så mycket bistånd
            som vi har velat ge dem. Men det finns ju oändligt stora behov
            på andra håll, och då skulle vi ha större flexibilitet att snabbare
            kunna flytta över detta bistånd till de områden där det för tillfället
            bättre behövs och där man kan tillgodogöra sig det.
          </note>
          <note>
            Jag skulle också vilja ställa en fråga som rör skuldlättnader,
            som vi tror är ett effektivt medel att på ett bättre sätt få i
            gång länder. Är biståndsministern villig att verka för att arbetet
            med skuldlättnader fortsätter och att det blir ännu effektivare,
            så att man kan finna vägar att få detta att fungera bättre?
          </note>
          <note>
            Jag vill också understryka att vi naturligtvis är varma förespråkare
            för att handelshinder gentemot utvecklingsländerna tas bort. Vi
            tror naturligtvis att detta betyder oerhört mycket för att länderna
            skall utvecklas på ett snabbare sätt.
          </note>
          <note>
            Jag har här bara berört några av de områden som vi anser är väsentliga
            för ett bra bistånd. I mångt och mycket kan jag ställa mig bakom
            detta betänkande. Vi har inte några avvikande åsikter om alla
            de viktiga områden och de metoder för att nå framgång som lyfts
            fram.
          </note>
          <note>
            Jag yrkar bifall till reservation 8 som rör en global vattenkonvention,
            reservation 13 som rör flexibilitet i samarbetet och reservation
            15 som rör ett fristående utvärderingsinstitut.
          </note>
          <note type="speaker">
            Anf. 37 BERNDT EKHOLM (s):
          </note>
          <note>
            Herr talman! Jag försökte under den gångna helgen hämta litet
            inspiration till den här dagen. Det borde ju gå bra, eftersom
            det är hänryckningens tid.
          </note>
          <note>
            Jag letade upp en bok som heter Resten av världen -
          </note>
          <note>
            svenska brevröster om solidaritet. Det är en brevantologi. Jag
            fastnade faktiskt för förordet, och det är ju synd om de författare
            som har skrivit i antologin. Det finns två avsnitt där som jag
            skulle vilja referera. Det första lyder:
          </note>
          <note>
            Att vi betraktar oss själva som ett centrum är inte märkligt,
            även om vi skulle bli lyckligare om vi kunde lära oss att i stället
            placera centrum mellan oss och någon annan. Detta finner jag vara
            en grundläggande kristen tanke, att vi tillhör någon annan och
            inte oss själva. Men just för tillfället har tankar på andra svårt
            att få plats. I den meningen lever vi i en oförnuftig tid.
          </note>
          <note>
            Ty ett förnuft som bara tjänar vår självbevarelse utan att vidga
            oss är inget förnuft.
          </note>
          <note>
            Förordet som är skrivet av Per-Arne Axelsson, som bl.a. gör TV-program
            från Örebro, avslutar sitt förord med att citera författaren John
            Berger om synen på vad som är centrum. Jag refererar detta:
          </note>
          <note>
            Vill vi skapa en mittpunkt i dag är vårt enda hopp att göra hela
            jorden till en sådan. Bara en världsomspännande solidaritet kan
            överskrida den moderna hemlösheten.
          </note>
          <note>
            Jag skall fortsätta att referera citatet av John Berger. Trots
            att jag är broderskapare, kan jag inte undanhålla er avslutningen,
            eftersom det är tänkvärt:
          </note>
          <note>
            Broderskap är ett alltför lätt undfånget begrepp.
          </note>
          <note>
            Genom att glömma Kain och Abel utlovar de en lösning på alla
            problem. I verkligheten är många olösliga, därav det oändliga
            behovet av solidaritet.
          </note>
          <note>
            Mot bakgrund av den tid som vi lever i vill jag också reflektera
            över Runebergs dikt om bonden
          </note>
          <note>
            Paavo. Han och hans familj hade det knapert bland
          </note>
          <note>
            Saarijärvis moar. Årets skörd slog fel. Makan fick blanda till
            hälften bark i brödet. Också nästa års skörd slog fel. Kölden
            tog det sista. Makan fick blanda dubbelt med bark i brödet. Tredje
            gången var det gillt.
          </note>
          <note>
            Då blev det god skörd, och makan "ville leva glada dagar" och
            "kasta barken undan". Men trots allt armod för familjen tog Paavo
            hustruns hand och sade:
          </note>
          <note>
            "Kvinna, kvinna, den blott tål att prövas, som en nödställd nästa
            ej förskjuter. Blanda du till hälften bark i brödet, ty förfrusen
            står vår grannes åker!"
          </note>
          <note>
            Vad har jag då velat förmedla till kammaren, men faktiskt även
            till svenska folket, med denna poesi, som för övrigt också kan
            passa i den föregående interpellationsdebatten om relationerna
            till våra invandrare? Jo, att vi måste se längre än till oss själva.
            Vi har en relation till andra. Vi lever inte bara för vårt eget.
            Det är oförnuftigt. Att leva ut solidaritet, det är att vara i
            centrum. Ibland - och det är vi duktiga på i den här kammaren
            - hänvisar vi till lösningar på alla problem. Man skulle kanske
            kunna påstå att vi flyr in i det begreppet. Det finns lösningar
            på alla problem, och därför behöver vi inte ta ett vidare ansvar.
            Vi lämpar över ansvaret på någon annan. Men även om det skulle
            vara så att det kanske inte finns något problem som är olösligt,
            rymmer vägen till lösning ett oändligt behov av solidaritet.
          </note>
          <note>
            Även om vi har det kärvt, finns det de som har det värre. Att
            ställa upp för grannen men att också ha beredskap att avstå går
            an när det finns överflöd. Då avstår man från något som man kan
            undvara. Men verklig solidaritet det innebär att man är beredd
            att avstå till någon annan något som man själv gärna vill ha.
            Det är verkligen att avstå.
          </note>
          <note>
            Denna uppoffringens solidaritet har problem i dag.
          </note>
          <note>
            Det är arbetslöshetstider, och det är en bristande välfärd som
            naturligtvis frammanar andra sidor hos svenskarna. Det är förståeligt.
            Men hela tiden måste vi kämpa med att inte fastna i bara vårt
            eget utan att leva med perspektiv och inte glömma andras villkor.
          </note>
          <note>
            Det finns också en internationell kris. I budgetpropositionen
            står det: "Det är en volymkris som också är en moralkris, eftersom
            gjorda åtaganden inte honoreras längre av alla givarländer." I
            propositionen står det att biståndet har sjunkit till totalt 59
            miljarder dollar, vilket motsvarar 0,27 % av BNI 1995. I går fick
            jag lära mig att det nu är nere på 0,25 %. 1990
          </note>
          <note>
            var det 0,33 %. USA:s snabbt sjunkande bistånd är nu nere på
            0,1 % och hamnar först på fjärde plats, t.o.m.
          </note>
          <note>
            om man räknar i dollar. Nordens samlade bistånd är två tredjedelar
            av USA:s. Se vilken skev fördelning av bördorna vi har.
          </note>
          <note>
            Vi skall inte debattera volymen i dag, utan det är innehållet
            vi skall debattera. Jag måste ändå säga att det är väldigt bra
            att Sverige nu i vårpropositionen markerar en vändning.
          </note>
          <note>
            Inställningen hos svenska folket enligt Sidas mätningar visar
            på en snabbt fallande biståndsvilja. Men om man tittar på överlevnadsfrågorna
            så ser man att de visar på motsatsen. Frågorna om fred och miljö,
            om livsmedelstillgång och vatten osv. får ett starkt stöd. Det
            är precis vad biståndet syftar till, vad man skall ta itu med.
            Ordet bistånd tycks vara förknippat med negativa saker som bristande
            funktion och korruption.
          </note>
          <note>
            Man missar helt målet för vad biståndet skall användas till.
            Det är viktigt att vi tillsammans för ut just vad vi använder
            biståndet till. Men bistånd är inte enbart en fråga om solidaritet,
            utan bistånd är faktiskt också en fråga om ett egenintresse. Det
            är inte fel att lyfta båda sidorna.
          </note>
          <note>
            Bistånd förhindrar krig och våld. Det motverkar flyktingströmmar
            och håller undan miljökatastrofer.
          </note>
          <note>
            Det skapar överlevnadsmöjligheter, bl.a. genom förstärkt handel.
            Det skapar ett kulturellt samspel. Ja, bistånd bygger helt enkelt
            en global säkerhet. Återigen: Alltför många glömmer biståndets
            uppgifter.
          </note>
          <note>
            Samtidigt är bistånd inte den primära insats som vi kan göra,
            utan biståndet är kompletterande. Det primära är att vi får en
            fungerande världshandel och att vi får en frihandel som verkligen
            är fri sett ur uländernas perspektiv. Där kan EU spela en mycket
            viktig roll, och har mycket kvar att göra. Men också den förebyggande
            utrikes- och säkerhetspolitiken är grundläggande. Vi kan se på
            misslyckandet i Bosnien, ett misslyckande av utrikes- och säkerhetspolitiken
            som leder till att vi får lägga ut stora pengar på flyktingkostnader
            och bistånd. Tänk om utrikes- och säkerhetspolitiken inom EU och
            globalt hade fungerat i det sammanhanget! Vad billigt det då hade
            blivit och vad bra för människorna det då hade blivit. Men utrikes-
            och säkerhetspolitiken fungerade inte. Vi var för sent ute, och
            detta är inte det enda exemplet. FN har här en oerhört viktig
            roll att spela och måste naturligtvis skärpa sig på det här området.
          </note>
          <note>
            Också den globala miljöpolitiken är grundläggande för att undanröja
            konflikter. Först därefter skall vi tala om bistånd som komplement
            till bl.a. de tre nämnda områdena. Det är också väldigt viktigt
            att de olika politikområdena samverkar, för det är genom samstämmiga
            insatser som vi kan få en effekt. Här är
          </note>
          <note>
            Sverige, får man väl ändå säga, väldigt bra. Men vårt samarbete
            i EU pekar på en organisation som vi är med i och som inte alls
            fungerar bra på det här området. Där är vi utmanade att göra en
            insats.
          </note>
          <note>
            Vi måste självfallet också ha perspektiv på vad biståndet kan
            göra. Kvalitetsfrågorna är mycket viktiga. Biståndets innehåll
            är alltså mycket viktigt.
          </note>
          <note>
            Därmed hamnar jag i det aktuella betänkandet
          </note>
          <note>
            UU15, som är en uppföljning av höstbehandlingen av budgetmedlen
            i UU2. Vi talar alltså nu om inriktning och innehåll. Vi talar
            om utvecklingsländerna, inte om
          </note>
          <note>
            Central- och Östeuropa. Jag skall inte uppta tid med att återge
            vad som sägs i de skrivelser som bl.a. ligger bakom dagens betänkande.
            Jag vill ändå peka på några punkter i budgetpropositionen, som
            ju är huvudskälet till vårt betänkande.
          </note>
          <note>
            Målinriktningen slås först fast. Det gäller det överordnade målet,
            att höja de fattiga folkens levnadsnivå, och de underordnade målen,
            som handlar om att bidra till resurstillväxt, ekonomisk och politisk
            självständighet, ekonomisk och social utjämning, en demokratisk
            samhällsutveckling och en framsynt hushållning med naturresurser,
            omsorgen om miljön samt, givetvis, jämställdheten mellan kvinnor
            och män. Det talas om att vi går mot en tredje fas, ledd av globaliseringen,
            som bygger på ett minskat biståndsberoende och på ett stärkt eget
            ansvar i mottagarländerna och som bygger på mer av partnerskap
            och mer av en situation där de olika länderna klarar sig på egen
            hand.
          </note>
          <note>
            I budgetpropositionen pekar man på nio viktiga punkter för inriktningen
            av biståndet - jag nämner dem bara rubrikmässigt: intensifiering
            av det multilaterala reformarbetet, fyra centrala områden där
            politiken behöver tydliggöras i särskilda handlingsprogram
          </note>
          <note>
            - fattigdomsinriktningen, demokrati, mänskliga rättigheter, jämställdhet,
            miljösamarbetet och den hållbara utvecklingen - prioritering av
            konfliktförebyggande insatser, nysatsning avseende en hållbar
            vattenanvändning, en förnyad Afrikapolitik byggd på partnerskap,
            en svensk EU-strategi som vi successivt kan bygga på, specialstudier
            för att skärpa politiken inom olika områden genom expertgruppen
            för studier i utvecklingsfrågor exempelvis när det gäller ett
            minskat biståndsberoende, en bättre erfarenhetsåterföring och
            skydd för barnen, förbättring av den strategiska styrningen av
            biståndet och, som sista och nionde punkt, budgetprioriteringar
            som vi diskuterat i föregående debattomgång. Det handlar då om
            NGO, miljö, demokrati, MR och FN.
          </note>
          <note>
            Mot den bakgrunden skall jag litet grand kommentera några frågor
            i betänkandet. Framför allt gäller det några reservationer. Jag
            förutsätter att biståndsministern här fortsätter och utvecklar
            debatten i policyfrågorna. Agneta Brendt från utskottsmajoriteten
            kommer senare i debatten in på betänkandets avsnitt om demokrati,
            MR, jämställdhet och barnens situation samt på frågor om hälsovård
            och utbildning.
          </note>
          <note>
            Innan jag kommer in på det yrkar jag bifall till hemställan i
            utrikesutskottets betänkande UU15, Internationellt utvecklingssamarbete,
            i alla delar som är föremål för beslut. Vidare yrkar jag avslag
            på samtliga reservationer.
          </note>
          <note>
            Först vill jag göra några kommentarer till några få reservationer.
          </note>
          <note>
            Beträffande den parlamentariska utredningen om de biståndspolitiska
            målen finns det en reservation från Moderaterna, Folkpartiet och
            Vänstern. Jag skulle vilja hävda att tidpunkten inte är den rätta
            för en sådan utredning. Det har ju gjorts en större översyn av
            det överordnade målet när det gäller fattigdomsbekämpningen. Vi
            har precis fått del av texten, som är ett första utkast och som
            vi dessutom får en chans att vara med och påverka. Vidare har
            vi översynen av målet om demokrati. Båda delarna kommer riksdagen
            att kunna behandla. Det finns också särskilda utredningar om samarbetet
            med Afrika och Asien. Dessutom handlar det om en omorganisation
            av UD och
          </note>
          <note>
            Sida. Jag har litet svårt att se att det nu skulle vara rätta
            tidpunkten för att göra en stor översyn av hela biståndspolitiken,
            men jag vill inte utesluta att en sådan kommer.
          </note>
          <note>
            Sedan har vi det överordnade målet om fattigdomsbekämpningen.
            Det handlar om att höja de fattiga folkens levnadsnivå. Folkpartiet
            talar om två olika överordnade mål. Man talar dels om utvecklingsmål
            i samband med texterna, dels om demokratimål. Men att anta ett
            allmänt utvecklingsmål skulle innebära att vi frångick de mest
            behövande. Samma sak gäller demokratimålet, för fattigdomen är
            huvudorsaken just till bristen på demokrati. Jag skulle t.o.m.
            våga mig på att påstå att fattigdom driver fram diktatur. Rätta
            grogrunden för demokratin finns när vi kan trycka tillbaka fattigdomen.
            När människor får ork och tid att tänka, analysera och dra slutsatser
            får de också ork att ställa krav på inflytande. Detta med att
            klara miljöproblemen förutsätter också att fattigdomen trycks
            tillbaka. På samma sätt förhåller det sig när det gäller konflikter.
          </note>
          <note>
            Moderaterna vill ha tillväxten som det överordnade målet, men
            det tycker jag är väldigt konstigt. Tillväxten är ju inget mål
            i sig, snarare ett medel. Bertil
          </note>
          <note>
            Persson talade här i talarstolen om något annat än det som faktiskt
            står i texterna.
          </note>
          <note>
            Att rå på fattigdomen är alltså grundläggande. Den är stor som
            Kinas befolkning. Det vore fel att lämna den huvudinriktningen
            när vi fortfarande befinner oss så långt från målet.
          </note>
          <note>
            Jag tycker att Folkpartiet i reservation 4 hårdrar vad oberoendemålet,
            ekonomisk och politisk självständighet, står för. För att vi skall
            klara av att vara beroende krävs det någon sorts bas av oberoende.
          </note>
          <note>
            Detta är inte bara en formell fråga, utan också en reell fråga.
            Oberoendemålet har ingenting med inåtvänd politik att göra. Vem
            har sagt att man skall tolka det så?
          </note>
          <note>
            Folkpartiet talar i sin reservation om marknadsberoende, men
            inte ens marknaden underlättar alltid beroendet. Ibland utestänger
            den ju svaga länder så att de hamnar i ett påtvingat oberoende.
            Det gäller exempelvis jordbrukspolitiken. Många svaga länder kan
            inte fungera på i-ländernas villkor. Oberoendemålet kan göra det
            lättare att klara globaliseringens beroendekrav. Jag tycker att
            det inte heller nu finns skäl att ändra på det målet.
          </note>
          <note>
            Moderaterna tar upp frågan om ansvarsfördelningen mellan regeringen
            och Sida. Egentligen förstår jag inte vad det är i majoritetstexten
            som avviker från det som Moderaterna vill. Det är väl självklart
            att det skall vara samma ansvarsfördelning på detta område som
            på andra områden i statlig verksamhet. Eller vad vill Moderaterna
            egentligen med sin reservation? Jag förstår den inte.
          </note>
          <note>
            Moderaterna talar om att man skall flytta ut en Sidaenhet. Men
            vad är det för poäng med att slå sönder
          </note>
          <note>
            Sida? Vilka logistiska problem skulle det innebära om en del
            av Sida förlades till Afrika? Vad vill egentligen moderaterna
            med sitt förslag? Vad är syftet bakom det?
          </note>
          <note>
            Vidare tas frågan upp om man i säkerhetsrådet skall diskutera
            vattenproblemen. Säkerhetsrådet används faktiskt för andra frågor
            än vattenproblemen primärt, vilket motionären redan har varit
            inne på.
          </note>
          <note>
            När Bodil Francke Ohlsson säger att man inte alls kan behandla
            vattenfrågor i säkerhetsrådet har hon fel.
          </note>
          <note>
            Det är självklart att man kan göra det. I anslutning till olika
            konflikter kan vattenfrågan tas upp, men det som vi vänder oss
            emot är att man skall sätta upp vattenfrågan som en permanent
            punkt på säkerhetsrådets dagordning.
          </note>
          <note>
            Den sista reservation som jag skall kommentera i mitt anförande
            - de resterande reservationerna får jag ta upp under debatten
            som följer - gäller moderaternas förslag om att biståndet skall
            begränsas till 10 %
          </note>
          <note>
            av BNP. Varför detta magiska tal? Det finns många problem knutet
            till det. Hur skall man definiera bruttonationalprodukten i dessa
            länder? Varför begränsa biståndet till just 10 %?
          </note>
          <note>
            Sedan talar moderaterna om att biståndet för konsumtion borde
            begränsas. Jag tycker att det är helt feltänkt. Om det är någonting
            som biståndet skall användas till så är det väl till investeringar
            som ger en ökad möjlighet till ett bättre liv. Budskapet är helt
            enkelt otydligt.
          </note>
          <note>
            För att inte uppta kammarens tid ytterligare förutsätter jag
            att en del av de andra reservationerna tas upp i den efterföljande
            debatten.
          </note>
          <note>
            Jag vill avsluta med att mitt sammantagna intryck när jag har
            följt vår genomgång av biståndsbudgetens innehåll är att åsiktsskillnaderna
            är ganska små. Det är glädjande att vi har en så stor och bred
            samsyn kring dessa frågor. De flesta reservationer handlar mer
            om de marginella än om de stora och viktiga frågorna. Så tycker
            i alla fall jag.
          </note>
          <note type="speaker">
            Anf. 38 INGRID NÄSLUND (kd) replik:
          </note>
          <note>
            Herr talman! Det är mycket i Berndt Ekholms anförande som jag
            helt och hållet ställer mig bakom. Det har varit intressant att
            lyssna till honom.
          </note>
          <note>
            Men jag kunde inte låta bli att reagera när Berndt
          </note>
          <note>
            Ekholm kom in på biståndsnivån. Vi skall här i första hand inte
            diskutera nivåer. Men Berndt Ekholm uttryckte sig positivt om
            att man nu har påbörjat återgången. Jag skulle vilja se en riktigt
            arg socialdemokrat som är fruktansvärt förgrymmad över den misshandel
            som man har utsatt biståndsnivån för. Jag skulle gärna se att
            Berndt Ekholm uttryckte detta. Hur kan man vara det minsta nöjd
            när det talas om 0,72 %
          </note>
          <note>
            år 2000 eller 2001? Med den takten skulle återgången till enprocentsnivån
            ta ca 40 år, och det kan väl
          </note>
          <note>
            Berndt Ekholm i all sin dar inte vara nöjd med.
          </note>
          <note type="speaker">
            Anf. 39 BERNDT EKHOLM (s) replik:
          </note>
          <note>
            Herr talman! Det vore väl fel om man alltid blev nöjd. Det vore
            väldigt illa om vi här i kammaren alltid vore nöjda. Då tror jag
            inte att man skulle se någon utveckling. Det är ju bra om vi pressar
            på i olika sammanhang. Det finns alltid mer som man kan göra.
          </note>
          <note>
            Det är väldigt positivt att vi nu ser att regeringen har tagit
            till sig den kritik som har funnits mot biståndsnivån genom att
            det kom en vändning i vårpropositionen.
          </note>
          <note>
            Vi skall också komma ihåg att Sverige tillsammans med några andra
            länder fortfarande är världsledande när det gäller biståndet.
            Om vi inte längre ligger i topp, så ligger vi alldeles strax under.
            Det är ytterligt få länder som kommer upp till vårt biståndsmål.
            Vi har anledning att vara mera förgrymmade över det sätt på vilket
            t.ex. USA behandlar biståndet.
          </note>
          <note>
            Med den starka ekonomi som man har där orkar man ändå inte ge
            mer än 0,1 %, dvs. en tiondel av vårt mål. Det är vad den stora
            rika nationen USA orkar med.
          </note>
          <note>
            Nu har vi behandlat vårpropositionens förslag i utrikesutskottet.
            Utrikesutskottet vill att riksdagen skall göra ett tillkännagivande
            till regeringen om att man nu skall ta vara på markeringen av
            vändningen och öka takten, så att vi inte hamnar i den situation
            som Ingrid Näslund pekar på, att det skulle ta 40 år att uppnå
            enprocentsmålet. Det är naturligtvis inte tal om att det skall
            ta 40 år. Mot bakgrund av det tillkännagivandet har vi all anledning
            att förvänta oss att det kommer att gå betydligt fortare. Jag
            är helt övertygad om att detta självfallet också är Utrikesdepartementets
            mål.
          </note>
          <note type="speaker">
            Anf. 40 INGRID NÄSLUND (kd) replik:
          </note>
          <note>
            Herr talman! Jag vill bara tillägga att jag tror att
          </note>
          <note>
            Berndt Ekholms missnöje borde vara litet starkare, om det inte
            skall ta väldigt lång tid med tanke på den takt som man här har
            förespeglat.
          </note>
          <note>
            Jag håller med om vi inte alls kan vara nöjda med
          </note>
          <note>
            USA:s insats. Den är en ynkedom. Men jag hoppas i alla fall att
            Berndt Ekholm har litet större inflytande över vad som händer
            inom regeringspartiet än vad han kan förväntas ha över USA.
          </note>
          <note type="speaker">
            Anf. 41 BERNDT EKHOLM (s) replik:
          </note>
          <note>
            Herr talman! Jag vill bara ge detta korta svar: Det både hoppas
            jag och förutsätter jag.
          </note>
          <note type="speaker">
            Anf. 42 BERTIL PERSSON (m) replik:
          </note>
          <note>
            Herr talman! Jag har stor respekt för Berndt Ekholms höga ambitioner
            i hänryckningens tid. Men jag vill ändå ställa en fråga till honom.
          </note>
          <note>
            I dagens läge diskuterar man i hela Afrika hur man skall kunna
            avveckla biståndsberoendet. Har inte ni socialdemokrater funderat
            på hur mycket pengar som skall ges till en statsmakt? Man kan
            t.ex. se på Tanzania och Uganda. Det finns andra vägar som man
            kan ge stöd på än via statsmakten. Har ni inte någon gång fört
            den diskussion som hela Afrika för?
          </note>
          <note>
            Det andra som var intressant i anförandet var den tyngdpunkt
            som Berndt Ekholm lade vid fattigdomens bekämpande. Detta har
            tidigare diskuterats väldigt mycket i den här kammaren, men kanske
            snarare från vårt håll än från ert håll. Ni är mycket välkomna
            in i fattigdomsbekämpandeklubben.
          </note>
          <note>
            Detta att fattigdomen är det gemensamma för uvärlden och att
            den därför är det som skall bekämpas har vi talat om länge. Det
            är roligt att också ni nu börjar ställa upp på det överordnade
            målet.
          </note>
          <note type="speaker">
            Anf. 43 BERNDT EKHOLM (s) replik:
          </note>
          <note>
            Herr talman! När det gäller pengar till statsmakter är det klart
            att det ligger någonting i det som Bertil
          </note>
          <note>
            Persson säger, att man inte kan ge hur mycket pengar som helst
            i bistånd. Då kan det bli kontraproduktivt.
          </note>
          <note>
            Det är alldeles uppenbart.
          </note>
          <note>
            Det finns exempel på länder i Afrika som sammantaget har så stor
            andel av bistånd i sin ekonomi att det inte är bra. Det tycker
            jag att man kan erkänna.
          </note>
          <note>
            Jag tar för givet att regeringen i sin Afrikapolicy kommer att
            behandla sådana här frågor. Det är en grundläggande fråga om man
            skall få något samband mellan bistånd och andra aktiviteter.
          </note>
          <note>
            Jag sade i mitt anförande att bistånd är kompletterande. Handel
            och utrikespolitik skall ju inte i första hand vara stödjande,
            utan det är biståndet som skall vara det. Sedan skall alla olika
            politikområden samverka.
          </note>
          <note>
            Den expertgrupp som är en uppföljning av SAU-
          </note>
          <note>
            förslaget skall också behandla hur man kan minska biståndsberoendet.
          </note>
          <note>
            Jag förstår inte riktigt Bertil Perssons fråga kring fattigdomsbekämpning
            och vad han är ute efter. Moderaterna föreslår att det inte längre
            är fattigdomsmålet utan tillväxten som skall vara det överordnande.
          </note>
          <note>
            Jag förstår inte hur ni har tänkt, men förklara gärna det.
          </note>
          <note type="speaker">
            Anf. 44 BERTIL PERSSON (m) replik:
          </note>
          <note>
            Herr talman! Det bästa är att Berndt Ekholm ser efter vad som
            egentligen sades. Det kommer i riksdagsprotokollet. Utrotande
            av fattigdomen är för oss det överordnade målet.
          </note>
          <note>
            Men, Berndt Ekholm, 10 % av BNP i alla u-länder räcker för att
            klara den grundläggande utbildningen, den grundläggande hälsovården
            och rättssamhället. Är det inte en nivå som det kan finnas anledning
            att fundera vidare på även för er när det gäller att bedöma hur
            stort bistånd som skall gå till ett land?
          </note>
          <note>
            Varför säger ni nej till en total utredning? Det viktiga för
            all verksamhet är inte organisationen och formerna för denna.
            Det viktiga är den verksamhet man bedriver och vad man vill uppnå.
            Ni har utrett
          </note>
          <note>
            UD och ni har utrett ambassaderna. Men varför utreder ni inte
            verksamheten? Varför skall det vara detta ständiga nej till att
            göra en total utredning av hur biståndet skall utformas i en värld
            som är i ständig förändring och som har genomgått en revolution
            när det gäller både demokrati och marknadsekonomi?
          </note>
          <note type="speaker">
            Anf. 45 BERNDT EKHOLM (s) replik:
          </note>
          <note>
            Herr talman! Det är möjligt att moderaterna uttrycker sig tydligare
            här i debatten. Det är i så fall bra om moderaterna helt entydigt
            och klart står bakom det överordnade målet om fattigdomen. Men
            jag tycker att man möjligen kan diskutera tillväxten som ett underordnat
            mål. Det finns ju också ett mål om resurstillväxt. Men om man
            diskuterar tillväxten i sig som överordnad har man missat poängen
            med vad man skall ha ett mål till.
          </note>
          <note>
            När det gäller de tio procenten kan jag fortfarande inte förstå
            det rimliga i att man skall låsa sig vid ett procenttal. Det kan
            vara intressant att laborera med det i scenarior och studier.
            Men att vi från riksdagens sida skall slå fast att 10 % är en
            rimlig nivå har jag litet svårt att förstå. Dessutom är moderaterna
            oklara i diskussionerna om detta. De talar om att biståndet dels
            skulle kunna användas till konsumtion i form av hälsovård och
            utbildning, dels till kunskapsöverföring. Man kan ju tycka att
            pengarna i första hand borde gå till investeringar i stället för
            till konsumtion.
          </note>
          <note>
            Att diskutera vad pengarna skall användas till för att man skall
            få största möjliga utväxling är väl intressantare än att göra
            en sifferexersis om hur stor andelen skall vara, även om det inte
            är oviktigt.
          </note>
          <note>
            I fråga om utredningen är det precis så, som Bertil
          </note>
          <note>
            Persson säger, att regeringen ser över verksamheten.
          </note>
          <note>
            Det gör man kontinuerligt. Det har man gjort under alla år och
            det fortsätter man att göra. Det är oerhört många verksamhetsutredningar
            om biståndet på gång.
          </note>
          <note>
            Dessutom är den förnämliga skillnaden numera att också riksdagen
            får delta, dels innan skrivelser eller propositioner läggs fram,
            dels när de kommer till riksdagens kammare. Det visar att vi faktiskt
            är intresserade av detta utredningsmaskineri. Däremot tror jag
            inte att det är rätt tidpunkt för en total utredning just nu.
          </note>
          <note>
            Anf. 46 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Berndt Ekholm tar upp två punkter som han inte är
            riktigt nöjd med i mitt och Folkpartiets resonemang. Den ena rör
            demokratimålet och den andra oberoendemålet.
          </note>
          <note>
            Berndt Ekholm säger att bistånd förhindrar krig.
          </note>
          <note>
            Jag är inte så säker på att bistånd förhindrar krig,
          </note>
          <note>
            Berndt Ekholm. Vi har pumpat in mycket bistånd i
          </note>
          <note>
            Angola, Zimbabwe, Moçambique, Zaire, Etiopien och alla dessa
            länder har förötts av krig, så jag tror inte att biståndet i sig
            förhindrar krig. Däremot förhindras krig med demokrati. Det har
            vi sett många exempel på. F.d. partiledaren Per Ahlmark har skrivit
            en hel bok på temat och med siffror visat på hur demokrati förhindrar
            krig.
          </note>
          <note>
            Jag är litet förvånad över att Berndt Ekholm och
          </note>
          <note>
            Socialdemokraterna tövar så mycket med att lyfta upp demokratimålet
            som det allra viktigaste målet. Berndt
          </note>
          <note>
            Ekholm säger att folk får vänta på demokrati och utveckling av
            demokrati tills de har fått mat och utbildning och orkar att ta
            itu med demokratin. Det är ju ett resonemang som fördes på 60-talet,
            70-talet och kanske en bit in på 80-talet, som är passé. Det är
            ju inte fråga om att man skall uppnå en viss nivå i utvecklingen
            för att kunna börja diskutera demokrati.
          </note>
          <note>
            Tvärtom skall man starta med demokrati. Det är detta som är poängen.
            Det är därför vi vill att både demokratimålet och oberoendemålet
            skall utredas och diskuteras.
          </note>
          <note type="speaker">
            Anf. 47 BERNDT EKHOLM (s) replik:
          </note>
          <note>
            Herr talman! Först till synpunkterna att bistånd skulle förhindra
            krig. Jag tror att också Biörsmark är av uppfattningen att bistånd
            faktiskt kan medverka till att krig förhindras. Jag har aldrig
            sagt att bistånd ensamt kan göra det utan har verkligen velat
            stryka under samstämmigheten mellan olika politikområden.
          </note>
          <note>
            Det som är så fint med den svenska biståndspolitiken är samspelet
            med andra områden, med handel, med utrikes- och säkerhetspolitik
            osv. Det är ju helt grundläggande. I och med detta samspel kan
            man förhindra krig.
          </note>
          <note>
            Jag tycker att Världssamfundet borde ha kunnat göra mer när det
            gäller Bosnien. Mycket av våldet där, om än inte allt, hade kunnat
            förhindras genom tidigare aktiviteter på utrikes- och säkerhetspolitiska
            området i kombination med biståndsaktiviteter. Båda aktiviteterna
            är förutsättningar för att bistånd skall kunna komma in i ett
            land. Jag tror att det är viktigt att hävda detta.
          </note>
          <note>
            När det gäller demokratimålet tycker jag faktiskt att Biörsmark
            har fel. Han har helt enkelt fel insikt om verkligheten. Jag tror
            inte att svältande människor -
          </note>
          <note>
            vi talar ju faktiskt om svältande människor - bryr sig så särskilt
            mycket om demokrati. De bryr sig om att få mat för dagen, de bryr
            sig om att få en bostad och de bryr sig om sin egen överlevnad.
            Sådana är vi människor. Det är ganska rimligt att vi i första
            hand vill överleva för att vi sedan skall orka med att diskutera
            formerna för samspelet mellan människor.
          </note>
          <note>
            Jag har väldigt svårt att förstå hur det kan vara rätt tänkt
            att sätta demokratimålet över fattigdomsbekämpningen, för verkligheten
            är ju att det är fattigdomen som driver fram en förfärlig massa
            elände på detta jordklot. Därmed har jag inte sagt att de andra
            målen, exempelvis demokratimålet, inte är viktiga.
          </note>
          <note>
            Det behövs faktiskt ett samspel mellan målen.
          </note>
          <note>
            Anf. 48 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Jag kan hålla med Berndt Ekholm om att bistånd förhindrar
            krig. Men då måste man också lägga till någonting. Vilket bistånd?
            Hur skall biståndet bedrivas för att det skall förhindra krig
            och bidra till utveckling? Grunden för detta är demokrati av den
            enkla anledningen att om folk får rösta fram sina ledare, röstar
            de fram ledare som inte för krig, för folk vill inte ha krig.
            De röstar fram ledare som driver på utvecklingen. Det är därför
            demokratin är fundamentet för utvecklingen. Det är dags att lämna
            resonemanget att man skall nå en viss nivå för att kunna ta itu
            med demokratifrågorna.
          </note>
          <note>
            Visst, om folk svälter måste vi sätta in ett katastrofbistånd.
            Det är naturligt. Men vi resonerar ju i vidare bemärkelse än så
            i fråga om biståndsutvecklingen.
          </note>
          <note>
            Jag tror att det är rätt typiskt att vi i dag ganska mycket resonerar
            om målet. Vi känner nog litet till mans att det är dags att ta
            itu med den frågan. Vi har de sex målen. Vi är litet osäkra på
            om det är rätt mix vi har. Därför är det litet förvånande att
            socialdemokraterna är så restriktiva när det gäller att diskutera
            en utredning. Jag tror att det är dags att ta den debatten och
            sätta alla de sex målen under lupp. Det skulle inte förvåna mig
            om vi kommer ur en sådan diskussion med att demokratimålet lyfts
            upp som ett övergripande mål.
          </note>
          <note type="speaker">
            Anf. 49 BERNDT EKHOLM (s) replik:
          </note>
          <note>
            Herr talman! Jag skulle kunna hitta ytterligare ett motiv för
            att det inte är rätt tidpunkt att diskutera alla målen på ett
            bräde. Det är att vi för tillfället onekligen befinner oss i en
            svacka när det gäller volymfrågorna i biståndet. Jag tror att
            denna svacka skulle kunna utnyttjas av den opinion i landet som
            är för att radikalt skära ned biståndet, och det vore olyckligt.
            Jag tycker att det är rätt tidpunkt att diskutera sådana frågor
            när vi är inne i en reell uppgång, vilket jag hoppas att vi skall
            vara rätt snart. I övrigt vill jag hänvisa till vad jag tidigare
            har sagt i den frågan.
          </note>
          <note>
            När det gäller demokratifrågan undrar jag: Hur skall vi kunna
            få alla dessa fattiga människor, som i vissa områden inte ens
            har mat för dagen, att orka diskutera och hantera en demokrati?
            Det är ju ganska uppenbart att man först måste se till att människorna
            har mat för dagen, att de har så mycket av livets nödtorft att
            de kan göra en tolkning, en värdering av olika alternativ och
            analysera en situation. Därför måste vi naturligtvis också satsa
            mer på utbildning. Jag har väldigt svårt att förstå hur man kan
            hävda att fattigdomsbekämpning får komma efter att man har enats
            om ett demokratimål. Däremot kan jag förstå att de två sakerna
            får gå hand i hand. Det är ju precis vad som sker i dag, men med
            det övergripande målet att vi måste trycka ned fattigdomen. Tyvärr
            är ju fattigdomen lika stor nu som den har varit länge. Ungefär
          </note>
          <note>
            1,2-1,3 miljarder människor räknas som fattiga. Det är ungefär
            en fjärdedel till en femtedel av världens befolkning.
          </note>
          <note type="speaker">
            Anf. 50 BODIL FRANCKE OHLSSON (mp)
          </note>
          <note>
            replik:
          </note>
          <note>
            Herr talman! I svaret på vattenmotionen står det att utskottet
            konstaterar att globala miljöproblem, däribland sötvattenfrågan,
            är av stor långsiktig säkerhetsbetydelse. Jag menar alltså att
            det här inte är fråga om långsiktighet, om långsiktiga strukturella
            säkerhetshot som alltså skall behandlas inom FN-systemets andra
            organ. Det är ett akut hot.
          </note>
          <note>
            För några år sedan lär, efter vad jag har hört, Ukraina ha tagit
            upp att miljöfrågorna, alltså miljöfrågorna som helhet, skulle
            in som en permanent punkt på säkerhetsrådets dagordning. Det var
            i samband med Tjernobylkatastrofen. Jag har pratat med ett par
          </note>
          <note>
            FN-delegater om det här. De menade att miljön är en fråga som
            många utvecklingsländer är rädda för. Det kan föra med sig stora
            kostnader om man lägger fast väldigt stränga regler från säkerhetsrådets
            sida. Vatten, som är så absolut nödvändigt, är en helt annan sak.
            Eventuella kostnader för vatten ryggar man inte för på samma sätt
            som man gör för allmänna miljökostnader. Eventuella kostnader
            för vatten måste man prioritera, för det är nödvändigt att ha
            vatten.
          </note>
          <note>
            Skillnaden är, tycker jag, att Berndt Ekholm menar att det här
            är ett långsiktigt hot, men jag menar att det är ett ständigt
            akut hot med tanke på att grundvattennivån sjunker här och var
            i världen.
          </note>
          <note type="speaker">
            Anf. 51 BERNDT EKHOLM (s) replik:
          </note>
          <note>
            Herr talman! Vattenfrågan är väl uppenbart ett långsiktigt hot,
            men det är tyvärr också ett kortsiktigt hot i många delar av världen.
            Det är viktigt att man hanterar frågeställningen så att man når
            resultat. Med vetskap om hur säkerhetsrådet arbetar, har jag svårt
            att se att det skulle bli särskilt mycket uträttat om man där
            generellt sett skulle diskutera problemen med vatten - vattenbrist
            och rent vatten - på vårt klot.
          </note>
          <note>
            Säkerhetsrådet arbetar på ett helt annat sätt.
          </note>
          <note>
            Att man däremot tar upp frågan inom ramen för konflikter som
            man diskuterar, exempelvis Mellanöstern, tycker jag är ganska
            givet. Däremot tror jag att det finns andra organ som är väldigt
            lämpade att diskutera vattenfrågan, som exempelvis UNDP, UNEP,
          </note>
          <note>
            Världshälsoorganisationen och kanske några till. De har mer kompetens.
            De har bättre möjligheter att förstå frågan. De har också mer
            tid för att diskutera frågan än vad säkerhetsrådet har. Jag tror
            helt enkelt att det skulle bli en ganska dålig diskussion, och
            ett dåligt resultat, om säkerhetsrådet, som det fungerar i dag
            i alla fall, skulle hantera de här frågorna. Där finns det helt
            enkelt inte tid att hantera detta på ett seriöst sätt.
          </note>
          <note type="speaker">
            Anf. 52 BODIL FRANCKE OHLSSON (mp)
          </note>
          <note>
            replik:
          </note>
          <note>
            Herr talman! Tanken var inte att det ena skulle utesluta det
            andra. Det är ju givet att själva hanteringen och det praktiska
            arbetet med vattenfrågorna måste ligga i andra organ. Men att
            man skulle kunna ha en permanent punkt på dagordningen där man
            varje gång rapporterade om de olika hot som dyker upp i världen,
            är ju en helt annan sak. Det är det som är tanken.
          </note>
          <note type="speaker">
            Anf. 53 BERNDT EKHOLM (s) replik:
          </note>
          <note>
            Herr talman! Jag vill kort säga att det är viktigt att man observerar
            vattenproblemens betydelse för de konflikter som man har anledning
            att diskutera varje gång som säkerhetsrådet samlas. Det är viktigt
            att man inte glömmer att vattenproblemet faktiskt har kommit upp
            som en mycket större fråga än den var tidigare. Det måste man
            observera i de här konflikterna. Det kan vi väl önska av vår svenska
            FN-
          </note>
          <note>
            delegation; att man, när man behandlar olika konflikter runt
            om i världen, har vattenproblemet med i bilden och inte glömmer
            att det ofta är en viktig orsak till konflikter.
          </note>
          <note type="speaker">
            Anf. 54 Statsrådet PIERRE SCHORI (s):
          </note>
          <note>
            Herr talman! Sverige är ett av världens tre främsta biståndsgivarländer,
            detta trots att vi av statsfinansiella skäl under en kort period
            tvingades sänka biståndsnivån till 0,7 % av vår bruttonationalinkomst.
          </note>
          <note>
            Den nivån skall jämföras med genomsnittet för industriländerna,
            som i dag bara ligger på 0,25 % enligt färska siffror. Sverige
            bryter nu denna trend. Från år
          </note>
          <note>
            2000 påbörjar vi återgången till vårt mål att avsätta
          </note>
          <note>
            1 % genom en ökning till 0,72 %. Jag menar att detta är en viktig
            signal och en viktig politik i en tid då de internationella biståndsflödena
            drastiskt minskar.
          </note>
          <note>
            Biståndsviljan i vårt land har av tradition varit hög, men nu
            visar vissa opinionsundersökningar att den sviktar. Det beror
            ju på att arbetslöshet och nedskärningar tär på solidariteten.
            Det gäller både för biståndspolitiken och för flyktingpolitiken.
            Det är måhända en mänsklig reaktion. Likväl kräver denna sorts
            respons att vi inser vilket stort ansvar vi har i denna kammare,
            vi som fastställer volymer, biståndsländer, flyktingkvoter och
            asylkriterier. Vi måste ta på oss uppgiften att bättre förklara
            det internationella utvecklingssamarbetets roll, dess innehåll,
            den miljö den har att verka i, våra mål och hur vi når dit. Om
            vi skulle fastna i upprepad och steril konfrontation om procentsatser,
            ökar vi inte förståelsen för den internationella solidariteten
            och för det upplysta egenintresse som både biståndspolitiken och
            flyktingpolitiken är uttryck för.
          </note>
          <note>
            Hur vi reagerar på orättvisor och förtryck, på fattigdom och
            förföljelse, säger något viktigt både om oss själva och om vårt
            land. Det handlar om humanismen i vårt land och om humanisten
            inom oss själva. Men det handlar kanske framför allt om de fattigas
            rätt till frihet, utveckling och fred. Konsekvenserna av globaliseringen
            undgår ingen. Globaliseringen är vår tids hot och möjlighet. Den
            internationaliserade ekonomin ökar klyftorna. Det drabbar de svagaste
            människorna i alla länder och de svagaste bland länder. Lika viktigt
            som det är att bistå socialt och ekonomiskt utsatta enskilda människor
            via nationell välfärdspolitik, är det därför att bistå socialt
            och ekonomiskt utsatta nationer via internationell välfärdspolitik.
            Där ingår just biståndet som en viktig del.
          </note>
          <note>
            Nationellt och internationellt hör ihop. Därför måste också samma
            värderingar styra vår inrikespolitik och vår utrikespolitik. Är
            det en tillfällighet, frågar jag mig, att samma parti här i riksdagen,
            Moderaterna, som vill genomföra väldiga nedskärningar i den svenska
            välfärden, också vill skära ned med
          </note>
          <note>
            8,5 miljarder kronor i biståndet och flyktingpolitiken under
            de kommande tre åren?
          </note>
          <note>
            Fred, demokrati och utveckling hör ihop. Man får inte det ena
            utan det andra. Biståndet är därför ingen nådegåva i dagens sammanflätade
            värld. Det är både ett uttryck för solidaritet med svaga och utsatta
            och ett sätt att skapa säkerhet för alla. På samma sätt är en
            god flyktingpolitik ingen välgörenhet. Det handlar om förföljda
            medmänniskors rätt att söka och få skydd undan terror och tortyr.
          </note>
          <note>
            Sverige har nu mer än 30 års erfarenhet av bistånd. Det är en
            god grund att stå på för att utveckla ett nytt, modernt och effektivt
            internationellt utvecklingssamarbete för 2000-talet. Vårt övergripande
            mål är just att bekämpa fattigdomen och fattigdomens orsaker,
            som många har sagt. Låt mig lyfta fram tre delar av den strategi
            som vi vill använda för 2000-
          </note>
          <note>
            talet.
          </note>
          <note>
            För det första. I en sådan strategi måste alltid helhetssyn och
            långsiktighet finnas med. De komplexa katastroferna och de mänskliga
            tragedierna i f.d. Jugoslavien och Centralafrika borde med smärtsam
            tydlighet ha inskärpt hos oss alla nödvändigheten av att ingripa
            på ett tidigt stadium innan en konflikt bryter ut. Alltför ofta
            har världssamfundets olika aktörer tvekat och tövat inför de kostnader
            som sådana preventiva ingripanden skulle medföra för att efter
            katastrofen bara konstatera att både det mänskliga och materiella
            priset med bitter råge överskridit vad ett tidigt och resolut
            ingripande skulle ha kostat. FN har under de senaste åren spenderat
            fem gånger så stora resurser på humanitär hjälp och fredsbevarande
            operationer som på de långsiktiga utvecklingsprogrammen.
          </note>
          <note>
            Vi har också fått lära oss att det inte räcker med att rycka
            ut med humanitärt bistånd den ena dagen, fredsbevarande styrkor
            den andra dagen, diplomati och politiska insatser den tredje dagen
            och återuppbyggnad och flyktingåtervändande på den fjärde dagen.
            Framväxten av regionalt samarbete är byggstenar för fred och utveckling.
            Vi ser det i många områden i dag, främst i Europa, i vår egen
            Östersjöregion, i södra Afrika, i Latinamerika och Karibien, kring
          </note>
          <note>
            Medelhavet och i Sydostasien.
          </note>
          <note>
            Vi hoppas nu att de diplomatiska ansträngningar i
          </note>
          <note>
            Afrika, främst under Nelson Mandelas och Thabo
          </note>
          <note>
            Mbekis ledning, kring de stora sjöarna bidrar till att lägga
            grunden till en ny samarbets- och fredsordning i
          </note>
          <note>
            Afrika. Här vilar också ett stort ansvar på de gamla kolonialmakterna,
            utländska storföretag och andra som under årtionden skott sig
            på Afrikas naturtillgångar och stött korrupta regimer.
          </note>
          <note>
            Lärdomarna för biståndsgivare och andra aktörer är just att vi
            behöver ett helhetsgrepp och en långsiktighet för att skapa slagkraft
            och hållbarhet. Det är samma politik som vi förordar som land
            inom EU i t.ex. Lomésamarbetet, där över 70 nationer ingår.
          </note>
          <note>
            Herr talman! Jag har just kommit hem från Mellanöstern. Fredsprocessen
            där hade ju väldigt god styrfart under Jitzak Rabins och Shinom
            Peres ledning.
          </note>
          <note>
            Freden var så nära, och den hade också omvärldens samlade stöd.
            I dag är Israel mer splittrat och mindre säkert än någonsin, och
            Arafat får allt svårare att hålla militant missnöje i schack.
            Men även om vi just nu upplever en utveckling där dödläget i fredsprocessen
            motverkar också våra långsiktiga biståndsmål måste biståndet finnas
            där. Våra insatser lindrar lidande och nöd och understöder i bästa
            fall de pågående fredsansträngningarna och bidrar till att lägga
            grunden till det vi alla åsyftar, nämligen ett demokratiskt Palestina
            som kan leva i fredlig samexistens till ömsesidig nytta med staten
            Israel.
          </note>
          <note>
            Ett sådant integrerat synsätt skall alltmer prägla den svenska
            politiken där vi väver samman bistånd och handel, diplomati och
            säkerhetspolitik. Det var ju också ett avgörande skäl till att
            regeringen integrerade flyktingfrågorna och handelspolitiken inom
            Utrikesdepartementet.
          </note>
          <note>
            För det andra. I ett modernt och effektivt internationellt utvecklingssamarbete
            måste ett nytt partnerskap med Afrika finnas med. Huvuddelen av
            vårt bilaterala bistånd går till Afrika. Där finns också 40 %
          </note>
          <note>
            av världens flyktingar. Liksom Europa efter det kalla kriget
            nu söker sig en ny väg, gör Afrika det också efter kolonialismen
            och apartheid. Nu när den politiska friheten har uppnåtts gäller
            det att stödja den ekonomiska frigörelsen. Vi ser hur en ny generation
            av politiker och företagare banar väg för ett nytt Afrika.
          </note>
          <note>
            Det behövs nytt tänkande och nya insatser, inte bara från afrikanerna
            utan också från oss. Det är bakgrunden till den nya politik vi
            nu försöker utarbeta tillsammans med afrikanerna i Partnerskap
            Afrika.
          </note>
          <note>
            Många länder i Afrika uppvisar nu glädjande nog betydande ekonomisk
            tillväxt. Men vad krävs då för att bibehålla och öka denna tillväxt?
            Vad krävs det för att den skall bidra till att verkligen förbättra
            de fattigas livsvillkor? Hur blir afrikanskt näringsliv en del
            av den internationella ekonomin? Dessa frågor och andra skall
            vi försöka besvara tillsammans med våra afrikanska vänner. Liksom
            befrielsen från apartheid var framför allt afrikanernas eget verk,
            måste också vägen till utveckling stakas ut av afrikanerna själva.
          </note>
          <note>
            Med tanke på demokratibiståndets ökade betydelse inte bara för
            Afrika och det intresse som riksdagen har visat i dag och vid
            andra tillfällen, vill regeringen också få till stånd en fördjupad
            diskussion här i kammaren. Därför kommer vi i höst att överlämna
            en skrivelse till riksdagen med en politik för bistånd till demokratisering
            och för respekten för de mänskliga rättigheterna.
          </note>
          <note>
            Afrikas folk har alltför länge drabbats av negativt inflytande
            utifrån. Det är hög tid att Afrika nu får ett positivt inflytande
            utifrån. Det mest akuta läget är förstås situationen i f.d. Zaire
            och runt de stora sjöarna. Här drogs konstlade gränser upp mellan
            nationer och folk för 150 år sedan i Berlin. Detta måste nu överbryggas
            genom regionalt fredligt samarbete i vardagen mellan människor
            på alla sidor om gränserna.
          </note>
          <note>
            Centralafrika är ett område som har sargats mycket svårt av krig
            och katastrofer. Trots detta är det ett område som kan bli Afrikas
            rikaste. Här finns råvaror, mineraler och mark och en kapacitet
            att inte bara föda den egna befolkning utan att också bli en viktig
            exportör av mat för alla.
          </note>
          <note>
            Sverige har bidragit med över 600 miljoner kronor till regionen
            kring de stora sjöarna sedan 1994. Vid regeringssammanträdet nu
            på torsdag kommer vi att fatta ett nytt beslut som vi också hoppas
            kan bidra till att få till stånd en riktig demokratisering i Kongo.
            Så skall alltså en ny svensk Afrikapolitik präglas av positivt
            inflytande, samarbete med partners och ett strategiskt och långsiktigt
            handlande. Vi kommer också att presentera en skrivelse till riksdagen
            om detta.
          </note>
          <note>
            För det tredje. I ett modernt och effektivt utvecklingssamarbete
            måste kunskapen vara motorn. Det är lätt att fastna i ett slags
            förlamande konstaterande av att globaliseringen innebär så mycket
            negativt. Men globaliseringen bär inom sig också sina egna positiva
            motkrafter, och dem skall vi utnyttja. Kapital är i dag inte längre
            bara pengar. Kapital är också kunskap. Vi ser det i inrikespolitiken
            där regeringens kunskapslyft med stora satsningar på högskolor
            och informationsteknik för lågutbildade och arbetslösa är det
            viktigaste verktyget för att försvara och skapa en hållbar utveckling
            av vårt välfärdssamhälle. Den solidaritet som kunskapslyftet i
            vårt land ger uttryck för gäller också internationellt och globalt.
          </note>
          <note>
            Ett viktig mål måste därför vara att bidra till att de fattiga
            inte ytterligare marginaliseras. De som t.ex.
          </note>
          <note>
            inte har tillgång till IT-revolutionen riskerar att bli en del
            av en strukturell global underklass. Att göra den nya tekniken,
            med bl.a. informationstekniken, tillgänglig för de fattiga länderna
            är oerhört viktigt. Vi har många exempel på hur tekniken kan hjälpa
            både utvecklingen och demokratin.
          </note>
          <note>
            När man demonstrerade i Belgrad i februari försökte Milosevicregimen
            att stoppa radiostationen B92
          </note>
          <note>
            som stöds av Sverige. Man kopplade in störande brus.
          </note>
          <note>
            Men då kunde radion via telefonledning koppla upp sig på Internet.
            Det enda alternativet för regimen att stoppa detta var att lägga
            ned hela telefonnätet i Serbien.
          </note>
          <note>
            Ett annat exempel på denna tekniks betydelse för utvecklingen
            är det stöd som Sverige tillsammans med Världsbanken nu ger för
            utbildning i palestinier i just IT. Det handlar om att göra kunskap
            tillgänglig om utveckling av mikroföretag, banker för fattiga,
            utbildningsreformer osv. En del av utbildningen är att skapa Internetprogram
            som är anpassade just för palestiniernas behov - detta folk som
            ännu inte har ett eget land.
          </note>
          <note>
            Inom tio år kommer en och en halv miljard människor att vara
            sammanlänkade med hjälp av den nya informationstekniken. Med hjälp
            av detta nya verktyg kan långt fler än i dag få en inträdesbiljett
            till den globala kunskapsmarknaden.
          </note>
          <note>
            Det är en ny möjlighet som kan bli en språngbräda för många för
            att komma ikapp utvecklingen och ta steget ut ur fattigdomen.
          </note>
          <note>
            Därför kommer regeringen, herr talman, att öka satsningarna på
            kunskapsutveckling och utbildning i sin kommande proposition.
          </note>
          <note type="speaker">
            Anf. 55 BERTIL PERSSON (m) replik:
          </note>
          <note>
            Herr talman! Det är ett sidospår, men jag vill erinra kammaren
            om att nedskärningarna i välfärden här i
          </note>
          <note>
            Sverige har sannerligen Pierre Schoris eget parti stått för.
          </note>
          <note>
            Jag är ändå förvånad över att det anförande som
          </note>
          <note>
            Pierre Schori håller är så präglat av en i-landsdebatt snarare
            än en u-landsdebatt.
          </note>
          <note>
            Vi hade i utskottet möjlighet att besöka Afrika för snart ett
            år sedan. Det är alldeles uppenbart att där förs en annan debatt
            än den som Pierre Schori speglar här. Speciellt den nya generationen
            politiker var mycket bekymrade över det biståndsberoende man hade
            hamnat i. Det var ett beroende inte av det egna folket utan av
            rader av biståndsgivare som kom med synpunkter och krav som man
            själv inte kände och som man skulle anpassa sig till.
          </note>
          <note>
            Jag tror därför, vilket socialdemokraterna har motsatt sig, att
            vår idé om att ha en policyenhet inom Sida
          </note>
          <note>
            ,som finns på plats i Afrika och som kan fånga upp debatten och
            synpunkterna och på det viset hålla den afrikanska debatten levande
            här i Sverige, skulle vara av mycket stor betydelse. När det gäller
            kontakten med fältet över huvud taget, tror jag att det skulle
            vara utomordentligt angeläget om man från departementet mer medvetet
            inriktade sig på att också kanalisera stödet via NGO, via enskilda
            organisationer.
          </note>
          <note>
            Den afrikanska debatten om att 10 % via statsmakten är en lämplig
            gräns tror jag är riktig. Men NGO
          </note>
          <note>
            har möjligheter att gå vid sidan om och ge ett annat stöd, ett
            humanitärt stöd, som når fram till de fattigaste. Det finns det
            anledning, tror jag, att stödja kraftfullare.
          </note>
          <note type="speaker">
            Anf. 56 Statsrådet PIERRE SCHORI (s):
          </note>
          <note>
            Fru talman! Vi behöver inte skapa nya byråkratiska strukturer
            för att öka vår kunskap och vår dialog med exempelvis Afrika.
            Vi finns redan på plats i
          </note>
          <note>
            Afrika genom våra ambassader och biståndskontor.
          </note>
          <note>
            Vi har seminarier som ett led i den nya strategi vi har utvecklat.
            Vi har nyligen haft ett sådant med Abidjan, där vi har samlat
            ett nätverk av afrikanska politiker, forskare och intellektuella.
          </note>
          <note>
            Vi kommer i sommar att ha ett stort seminarium där afrikanerna
            kommer att kraftigt dominera. De kommer att ge sin syn på hur
            de nu, inför 2000-talet, vill utveckla Afrika tillsammans med
            andra, framför allt för att själva ta makten över sitt eget öde.
            Då behövs det inga nya strukturer för att sätta upp kontor för
            Sida i Afrika.
          </note>
          <note type="speaker">
            Anf. 57 BERTIL PERSSON (m) replik:
          </note>
          <note>
            Fru talman! Den debatt som här förs ger ändå på mig ett definitivt
            intryck av att vi diskuterar på iländernas villkor.
          </note>
          <note>
            Vi har från vår sida faktiskt fört in en diskussion om att man
            skall skapa triangelbistånd. Ett u-land skapar ett samarbete med
            Sverige som biståndsgivare och med ett av de länder som har varit
            framgångsrika när det gäller att bekämpa sin fattigdom. Jag tror
            att det är ett alldeles utmärkt sätt att föra in idéer, synpunkter,
            utvecklingsmöjligheter i samarbetsdiskussionen. På det har vi
            fått blankt avslag.
          </note>
          <note>
            Jag vill också, eftersom Pierre Schori tog upp globaliseringen,
            säga att jag tycker att det är den stora möjligheten för u-länderna.
            Jag tror att den viktigaste insatsen Sverige kan göra, även om
            det inte hör till biståndspolitiken, är att öppna våra marknader,
            att öppna EU:s marknader för produkterna från EU-
          </note>
          <note>
            länderna. Det gäller alldeles speciellt jordbruksprodukterna.
            Det gäller också att samtidigt hålla en rågång mot alla de krav
            på dolda handelshinder i form av miljö- och arbetsmiljöbegränsningar
            som vi har sett här. Det kan man lösa via biståndet i stället.
          </note>
          <note type="speaker">
            Anf. 58 Statsrådet PIERRE SCHORI (s) replik:
          </note>
          <note>
            Fru talman! När det gäller den senare delen är vi överens. Det
            är en politik vi verkar för, som nation och inom EU. Vi verkar
            för att undanröja handelshinder för bl.a. jordbruksprodukter.
            Motståndet är ganska stort från vissa länder i Sydeuropa.
          </note>
          <note>
            När det gäller trepartssamarbete kan jag meddela att när jag
            var i Mellanöstern kunde jag konstatera en ljuspunkt. Det var
            just det trepartssamarbete som
          </note>
          <note>
            Shimon Peres och jag undertecknade ett avtal om, för ett och
            ett halvt år sedan. Det fungerar. Sverige, Israel och palestinier
            har ett trepartssamarbete som fungerar, trots att fredsprocessen
            i stort sett har upphört just nu.
          </note>
          <note type="speaker">
            Anf. 59 EVA ZETTERBERG (v) replik:
          </note>
          <note>
            Fru talman! Det är naturligtvis roligt att vi mellan partierna
            här i riksdagen är överens i stora drag. Det
          </note>
          <note>
            Pierre Schori redovisar om fattigdomsbekämpning, vikten av konfliktförebyggande
            insatser osv. - allt detta står samtliga partier bakom.
          </note>
          <note>
            Jag beklagar att Pierre Schori inte hade tillfälle att svara
            på några av de frågor som flera av oss framställde i våra anföranden.
            Jag vill återkomma till några av dem.
          </note>
          <note>
            Först frågan om de biståndspolitiska målen. Vad jag förstod utifrån
            den utredning som gällde jämställdhetsmålet fanns det redan där
            en hel del underlag och en vilja att gå vidare. Man konstaterade
            när man lade till ytterligare ett mål att man också borde göra
            en översyn, men det ledde inte fram till det i själva betänkandet.
            Därför vill jag fråga: Varför skulle det inte finnas förutsättningar
            för det?
          </note>
          <note>
            Sedan till frågan om den sviktande biståndsviljan.
          </note>
          <note>
            Pierre Schori redovisade vissa orsaker: dålig ekonomi i Sverige,
            arbetslöshet osv. Men har man i regeringen själv gjort särskilt
            mycket för att motarbeta den bristande biståndsviljan?
          </note>
          <note>
            Pierre Schori talar nu om en signal i vårpropositionen. Men det
            finns ju ingen tidsangivelse, det finns ju ingen plan. Precis
            som Inger Näslund tog upp:
          </note>
          <note>
            Följer man regeringens plan tar det mer än 40 år. Det kan väl
            ändå inte vara rimligt!
          </note>
          <note>
            Till slut, Pierre Schori, frågan om skuldlättnader, som jag tog
            upp utifrån ärkebiskopens inlägg i Dagens Nyheter. Tänker regeringen
            gå vidare och stå bakom jubelaktionen år 2000? Tänker man gå längre
            än vad finansministern faktiskt har angett för att få till ett
            verkligt alternativ, för att få skuldlättnader som betyder någonting
            för de fattigaste länderna?
          </note>
          <note type="speaker">
            Anf. 60 Statsrådet PIERRE SCHORI (s):
          </note>
          <note>
            Fru talman! Vänsterpartiet behöver inte dra in mig i kyrkan.
            Jag är redan där.
          </note>
          <note>
            När det gäller skuldlättnader tänker vi särskilt på det s.k.
            HIPC-initiativet, alltså initiativet för de mest skuldsatta fattiga
            länderna. Vi har nyligen upplevt hur olika nationella intressen
            har försinkat den process vi vill ha genom att efterskänka skulder
            till de allra fattigaste. Man försökte från en gammal kolonialmakt
            i
          </note>
          <note>
            Europa att föra in ytterligare ett land som hade tillhört den
            gamla kolonialkretsen, som inte platsade i den krets man redan
            var överens om.
          </note>
          <note>
            Nåväl, nu har man brottat ned detta och kommit fram till det
            som är huvudsyftet med det initiativ som
          </note>
          <note>
            Sverige aktivt och ekonomiskt stöder, nämligen att ge de fattiga
            och skuldtyngda länderna möjlighet till en permanent utgång från
            de ständiga resurskrävande skuldomförhandlingarna. Då kan i stället
            deras resurser frigöras för ekonomiska och sociala reformer. Det
            är det ärkebiskopen har tagit upp, och det är det vi stöder.
          </note>
          <note>
            Jag tycker att ärkebiskopen har rätt i sin kritik i vissa delar.
            Vi tycker t.ex. också att det inte fanns behov av att kräva ytterligare
            ett års reformer av
          </note>
          <note>
            Uganda, som var aktuellt, liksom av Bolivia. Men nu går vi vidare
            och trycker på, tillsammans med likasinnade inom detta initiativ,
            tillsammans med världsbankens president Wolfensohn.
          </note>
          <note type="speaker">
            Anf. 61 EVA ZETTERBERG (v) replik:
          </note>
          <note>
            Det är bra att Pierre Schori finns i kyrkan. Man har mycket att
            lära oss, särskilt på det här området, om utvecklingssamarbete.
          </note>
          <note>
            Men jag vet av egen erfarenhet, Pierre Schori, att det är lätt
            att somna till i kyrkan. Så det gäller faktiskt att inte bara
            gå i kyrkan, utan att också lyssna och ta till sig vad man säger
            där. Jag är glad åt det besked jag fick av Pierre Schori nu.
          </note>
          <note>
            Men jag tror att flera av de idéer man har framfört från Svenska
            kyrkan, frivilligorganisationer, frikyrkan, är väl värda att gå
            vidare med. Man har inte nått tillräckligt långt vad gäller skuldavskrivningen.
            Den saken är helt klar.
          </note>
          <note>
            Fru talman! Jag vill ta upp några ytterligare frågor.
          </note>
          <note>
            Pierre Schori tog upp frågan om partnerskap. Jag stöder till
            fullo idéerna. Men hur skall man gå vidare?
          </note>
          <note>
            Vad jag har förstått har man inte gjort något alls åt tanken
            att återföra kunskaper från Afrika till Sverige.
          </note>
          <note>
            Där har vi oerhört mycket att lära, just med tanke på de stora
            problem som finns i dag och som Pierre
          </note>
          <note>
            Schori diskuterade i morse, dvs. integration i vårt eget samhälle.
            Där har vi något att lära oss av Tanzania och andra länder som
            har tagit emot stora mängder flyktingar.
          </note>
          <note>
            Fru talman! Frågan om en barnkonferens, Pierre
          </note>
          <note>
            Schori. Kan man inte tänka sig att svenska regeringen driver
            frågan att inrätta en barnkonferens i stor eller liten skala år
            1999 för att uppmärksamma tioårsjubileet av barnkonventionen?
          </note>
          <note type="speaker">
            Anf. 62 Statsrådet PIERRE SCHORI (s):
          </note>
          <note>
            Fru talman! Vi är naturligtvis inte oberörda. Det är inte fråga
            om en ovilja att svara på alla frågor jag har fått. Men när det
            är tre timmars debatt som har föregått innan jag själv har kommit
            in i debatten, kan jag faktiskt inte svara på alla frågor på den
            tid som jag har.
          </note>
          <note>
            Till skillnad från Eva Zetterberg somnar jag inte i kyrkan. Jag
            har inte erfarenhet av det. När jag är i kyrkan har jag en aktiv
            dialog och stor respekt för erfarenheterna hos kyrkans kvinnor
            och män i Sverige och i omvärlden. Jag kan försäkra att vi har
            mycket nätverksbyggande, allianser och gemensamma aktioner på
            gång med kyrkans folk.
          </note>
          <note>
            Vi är på gång med att utveckla partnerskapet. Jag har redan beskrivit
            det. Det finns så mycket spännande, berikande och nytt och viktigt
            i detta att vi vill fortsätta utvecklingen på det sätt jag har
            angivit vid konferensen i sommar, dit Eva Zetterberg är välkommen.
            Det holländska förslaget är intressant, men är ett sidospår just
            nu.
          </note>
          <note>
            Sedan var det barnkonventionen. Sverige drev tillkomsten av konventionen.
            Det finns en hel rad alternativ, internationella konferenser,
            seminarier. Det blir ett i Oslo i höst. Sverige kommer att representeras
            av flera statsråd. Tanken på att ha en särskild konferens 1999
            är intressant. Låt oss arbeta med den frågan. Vi behöver ha ett
            partipolitiskt samråd.
          </note>
          <note type="speaker">
            Anf. 63 INGBRITT IRHAMMAR (c) replik:
          </note>
          <note>
            Fru talman! Pierre Schori tog upp den fråga Eva
          </note>
          <note>
            Zetterberg var inne på, nämligen att biståndsviljan har sjunkit
            i vårt land. Vilka skäl kan vara anledningen?
          </note>
          <note>
            Det har nämnts arbetslöshet, problem med ekonomin och nedskärningar.
            Kan det inte bli legitimt, Pierre
          </note>
          <note>
            Schori, för människor att anse att biståndet kan sänkas, när
            regering och riksdag går i spetsen för nedskärningar? Har inte
            vi på ett negativt sätt påverkat attityderna när det gäller biståndsviljan?
            Vi kanske måste bidra till att öka viljan till att ge mer bistånd.
          </note>
          <note>
            Jag tror att det behövs en plan för att uppnå enprocentsmålet
            igen. Har regeringen några planer på att upprätta en sådan plan?
          </note>
          <note>
            Det gäller att få ett mer effektivt bistånd. Det är oftast där
            det finns invändningar. Jag menar att det är effektivt att ge
            bistånd till kvinnor, bl.a. mikrolån, som jag nämnde tidigare.
          </note>
          <note>
            Mot bakgrund av att endast 1 % av Sidas anslag i dag går direkt
            till insatser för kvinnor och jämställdhet, undrar jag om det
            inte går att öka andelen? Vore det inte intressant att försöka
            få fram jämställdhetsgrupper, så att effektiviteten i biståndet
            till kvinnor blir motsvarande för männen?
          </note>
          <note>
            Vi i Centerpartiet anser att det blir mer effektivt om man lämnar
            inriktningen med landramar - som inriktar sig på vad mottagarländerna
            förväntar sig -
          </note>
          <note>
            och mer går över till ämnesindelad inriktning.
          </note>
          <note type="speaker">
            Anf. 64 Statsrådet PIERRE SCHORI (s):
          </note>
          <note>
            Fru talman! Jag tror att den sviktning vi har sett i biståndsviljan
            och i attityder till flyktingpolitiken har berott på ekonomiska
            och sociala förhållanden i vårt eget land. Arbetslösheten exploderade
            i början av
          </note>
          <note>
            1990-talet, och den sammanföll med katastrofen i
          </note>
          <note>
            Jugoslavien. Det tär på solidariteten. Det krävs ett oerhört
            kraftfullt pedagogiskt, medmänskligt budskap från alla håll och
            kanter. Ny demokrati skapades i dessa sammanhang. Där tror jag
            att de grundläggande skälen finns.
          </note>
          <note>
            När ekonomin börjar vända uppåt skall vi också vända procentsatserna,
            som är viktiga som en signal.
          </note>
          <note>
            Det viktiga är att bibehålla en trovärdighet, legitimitet, för
            flykting- och biståndspolitiken. Vi skall visa att vi för samma
            politik, har samma värderingar och samma vilja i såväl inrikes-
            som utrikespolitiken.
          </note>
          <note>
            Sedan var det biståndet till kvinnor och män. Sverige är ett
            av få länder som har jämställdhet som ett biståndsmål. Vi har
            gått vidare genom att ta denna fråga på allvar, fru talman. Vi
            har påbörjat utbildningsprogram inom Sida, UD och alla departement
            som berörs av internationellt utvecklingssamarbete.
          </note>
          <note>
            Det har en betydelse att det finns ansvariga personer som har
            genomgått en viss utbildning med jämställdhetskunskap. Vi har
            också gjort en utvärdering och kommer att gå vidare med de erfarenheterna.
          </note>
          <note>
            Därefter kan vi ta en diskussion om nästa steg -
          </note>
          <note>
            kanske av den typ som Ingbritt Irhammar var inne på.
          </note>
          <note type="speaker">
            Anf. 65 INGBRITT IRHAMMAR (c) replik:
          </note>
          <note>
            Fru talman! Det är glädjande att regering och riksdag ser en
            möjlighet att återgå till enprocentsmålet.
          </note>
          <note>
            Några av oss är mer otåliga och vill gå fram snabbare.
          </note>
          <note>
            Det behövs kanske påtryckningar.
          </note>
          <note>
            När det gäller inriktningen på satsningen på kvinnor, vill jag
            påtala att vid en sittning i går med en genomgång av Loméavtalet
            i Centerns egen Försvarsoch utrikeskommitté, framgick det att
            i grönboken -
          </note>
          <note>
            framtagen med anledning av Loméavtalet - finns inget genderperspektiv.
            Det saknas i stort sett helt och hållet. Har regeringen några
            planer att få in något sådant i arbetet med det avtalet?
          </note>
          <note type="speaker">
            Anf. 66 Statsrådet PIERRE SCHORI (s):
          </note>
          <note>
            Fru talman! Ja, självfallet! Det ingår också som ett centralt
            element i den EU-strategi som jag har presenterat för riksdagen.
          </note>
          <note type="speaker">
            Anf. 67 INGRID NÄSLUND (kd) replik:
          </note>
          <note>
            Fru talman! Jag skall inte ta upp frågan om enprocentsmålet.
            Vi har diskuterat det tidigare, bl.a. Berndt
          </note>
          <note>
            Ekholm och andra.
          </note>
          <note>
            Jag vill i stället nämna något om den politik för demokratisering
            och mänskliga rättigheter som statsrådet Schori aviserade här.
            Det skulle vara intressant att höra några ord om inställningen
            till de frågor som har rests när det gäller betydelsen av en demokratisk
            process i ett land för att också tillgodogöra sig bistånd.
          </note>
          <note>
            Vi har stor sympati för en del av de motioner och reservationer
            som finns som gäller demokratimålets stora betydelse. Samtidigt
            menar vi att det inte går att vara helt dogmatisk, dvs. att biståndet
            kan bara gå till oppositionen eller till enskilda organisationer.
          </note>
          <note>
            Jag skulle vilja ta fram ett exempel. Vi vet alla hur svår situationen
            är i Nordkorea just nu. En delegation har varit där i dagarna.
            Jag undrar hur biståndsministern ställer sig till ökade insatser?
            Vi vet att människor som allra minst skulle behöva 600 gr ris
            om dagen nu får 100 gr. Katastrofen är redan ett faktum.
          </note>
          <note>
            Det har varit stora klimatkatastrofer tre år i rad. Det är verklig
            kris. Där menar jag att man måste ha överseende med hur fel ett
            land regeras och ge den humanitära hjälp som behövs.
          </note>
          <note>
            Samtidigt menar jag att man i vanliga fall måste vara oerhört
            försiktig när man ser på vilket styre det finns i ett land, att
            man inte är naiv och att biståndet ges till rätt instanser. Hur
            ser biståndsministern på detta?
          </note>
          <note type="speaker">
            Anf. 68 Statsrådet PIERRE SCHORI (s):
          </note>
          <note>
            Fru talman! Vi anser att det är oerhört viktigt att få en nyanserad
            diskussion om demokrati och mänskliga rättigheter. Det är därför
            som regeringen skall presentera en sådan skrivelse till riksdagen.
            Det är inte så enkelt som att säga att inga demokratier för krig,
            t.ex.
          </note>
          <note>
            I Guatemala 1954 störtades en folkvald regering av
          </note>
          <note>
            USA. Det är inte heller så enkelt som att säga, att bara därför
            att det sker en demokratiförsämring i ett land skall vi skära
            ned ett viss bistånd, t.ex. till enskilda organisationer. Man
            kanske tvärtom skall ge bistånd.
          </note>
          <note>
            Det beror på hur man gör det.
          </note>
          <note>
            Vi behöver en nyanserad diskussion om detta.
          </note>
          <note>
            Naturligtvis är grundbulten att vi skall stödja demokratiska
            organisationer och framväxten av det civila samhället. Det är
            grundbulten för att ett samhälle över huvud taget skall utvecklas,
            självfallet. Vi driver t.ex.
          </note>
          <note>
            inom EU inför Lomésamarbetet att det också skall skapas mekanism
            inom EU för att man skall kunna tillgripa sanktioner om ett samarbetsland
            skulle förgripa sig svårt mot sina medborgare vad gäller mänskliga
            rättigheter eller slå in på en odemokratisk väg. Vi har här ett
            sådant exempel som Nigeria.
          </note>
          <note>
            Naturligtvis gäller samma saker för vårt eget bistånd. Man kan
            som exempel ta Allende och kuppen i
          </note>
          <note>
            Chile 1973. När vi då upplevde att vi inte kunde genomföra de
            biståndspolitiska målen avbröts givetvis samarbetet. Samtidigt
            kan man i andra sammanhang -
          </note>
          <note>
            i Kina, i Nordkorea, och vi har här t.o.m. talat om
          </note>
          <note>
            Kuba - med ett sofistikerat bistånd stödja demokratins framväxt,
            bryta ned murar och verka systemöppnande.
          </note>
          <note type="speaker">
            Anf. 69 INGRID NÄSLUND (kd) replik:
          </note>
          <note>
            Fru talman! Jag ser fram emot den skrivelsen och den fördjupade
            debatt som vi kan ha i dessa frågor längre fram. Det är inte på
            något sätt en okomplicerad fråga, som biståndsministern redan
            har påpekat.
          </note>
          <note>
            Samtidigt har vi uttryckt vår stora tvekan när det exempelvis
            gäller sanktionsinstrumentet. Jag vet att biståndsministern delar
            den uppfattningen. Det har jag förstått tidigare. Men ibland är
            det så extremt att man måste ta till det. Vi har också sett hur
            snett det kan slå ibland, även där man kanske inte ens har sett
            några andra medel att ta till. På samma gång vill jag säga att
            jag ibland har förundrats över hur man t.ex. i de nära kontakter
            med Kuba som Sverige ändå har haft inte mer har lyckats påverka
            regimen i positiv riktning.
          </note>
          <note>
            Till sist vill jag ställa en fråga. Kan vi förvänta oss att Sverige
            gör en kraftigare insats i Nordkorea i detta katastrofala läge?
            Vi har ändå varit i ett land med vilket vi har uppehållit diplomatiska
            förbindelser trots att regimen har varit så oerhört diktatorisk.
            Jag vill gärna ha ett svar på den frågan.
          </note>
          <note type="speaker">
            Anf. 70 Statsrådet PIERRE SCHORI (s):
          </note>
          <note>
            Fru talman! Det är ogärna som jag svarar, eftersom jag skall
            träffa den delegation från riksdagen som har varit där alldeles
            strax efter debatten. Men så sent som i april anslog Sverige 15
            miljoner kronor för katastrofinsatser. Sverige var redan då bland
            de fem största bidragsgivarna av humanitärt stöd till Nordkorea.
            Vi kommer dessutom från UD och Sida att skicka en delegation till
            Nordkorea i juni för att ytterligare se vad som kan göras och
            ha samtal på platsen med bl.a.
          </note>
          <note>
            internationella hjälporganisationer.
          </note>
          <note>
            Vi tycker att det är väldigt bra att riksdagsledamöter på detta
            sätt besöker olika katastrofområden och svårt utsatta länder.
            Det berikar vår kunskap. Jag ser fram mot samtalet strax efter
            den här debatten.
          </note>
          <note>
            Anf. 71 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Jag lyssnade på biståndsminister
          </note>
          <note>
            Pierre Schoris anförande, och jag kan hålla med om så gott som
            allting som Pierre Schori sade. Däremot undvek biståndsministern
            att ta upp en del av det som jag berörde i mitt anförande och
            ställde frågor om.
          </note>
          <note>
            Men innan jag kommer in på detta vill jag säga någonting som
            biståndsviljan, eftersom den frågan har kommit upp igen. Den kopplas
            då till neddragningen av medlen. Om man tittar på de opinionsundersökningar
            som har gjorts där människor skall säga vad som är viktigt i politiken
            kommer bistånd väldigt långt ned på den listan. Så är det ju.
            Samtidigt finns frågor som rör fred, miljö och ekonomisk utveckling
            väldigt högt upp på listan. Jag tror att det är väldigt viktigt
            för oss som arbetar med biståndsfrågor och vill lyfta fram de
            frågorna att koppla ihop detta och försöka att på ett pedagogiskt
            sätt förklara att det finns en koppling mellan fred och bistånd.
            Då kanske svaren skulle bli litet annorlunda.
          </note>
          <note>
            Sedan till den fråga jag ställde. Det gäller utredning av biståndsmålen.
            Jag har utvecklat resonemanget om demokratimålet och oberoendemålet,
            men vi får nej på vår begäran. Jag tycker att argumenten är litet
            svaga. I betänkandet står att man eventuellt kan tänka sig en
            utredning men att den måste föregås av en bred diskussion bland
            folkrörelser och allmänhet.
          </note>
          <note>
            Javisst! Det ställer vi naturligtvis upp på. Det är inget bra
            argument i sammanhanget.
          </note>
          <note>
            Det andra argumentet är att den förändrade målformuleringen kan
            bidra till att skapa missförstånd under en tid då biståndsanslagen
            av akuta statsfinansiella skäl flukturerar. Jag förstår inte riktigt
            det argumentet. Skulle man inte våga ta i detta därför att man
            diskuterar ekonomi? Man måste väl kunna göra både och?
          </note>
          <note type="speaker">
            Anf. 72 Statsrådet PIERRE SCHORI (s):
          </note>
          <note>
            Fru talman! En ståndpunkt blir inte starkare eller tydligare
            därför att man upprepar den. Vårt nej består.
          </note>
          <note>
            Vi är inte övertygade av Karl-Göran Biörsmarks argumentering
            för en sådan utredning.
          </note>
          <note>
            När det gäller att koppla ihop bistånd och fred är detta ett
            signum för den socialdemokratiska regeringens politik. Solidaritet
            och säkerhet är enligt vår mening två sidor av samma mynt i dagens
            värld. Biståndet är inte bara en nådegåva, utan det har också
            att göra med säkerhet för oss alla. Solidaritet är inte bara för
            de svaga, utan det är bra för alla.
          </note>
          <note>
            Därför har - som jag har utvecklat i mitt anförande - alla texter
            och propositioner som kommit från den socialdemokratiska regeringen
            detta nya synsätt och vidgade säkerhetsbegrepp. Vi har också förändrat
            organisationen på Utrikesdepartementet i den riktningen mot en
            helt integrerad verksamhet mellan det politiska, det humanitära
            och även det militära med handelspolitiken. Det är det nya synsätt
            som Socialdemokraterna har kommit till. Jag är glad för att K-G
          </note>
          <note>
            Biörsmark är med på det, för det är en hedersman.
          </note>
          <note>
            Anf. 73 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Jag håller helt med om det resonemanget. Som jag
            tidigare sade är det viktigt att vi nu försöker att på olika sätt
            hjälpas åt att föra ut den koppling som finns.
          </note>
          <note>
            Jag vill slutligen ställa en fråga till statsrådet. Det gäller
            det resonemang jag hade med Berndt Ekholm här tidigare. Jag vill
            höra om också statsrådet ställer upp på samma resonemang som han
            har, nämligen att ett folk och ett land måste nå upp till den
            viss levnadsstandard innan man kan gripa sig an demokratifrågorna.
            Berndt Ekholm sade att man måste ha mat, kläder och utbildning
            för att förstå, osv. Ställer statsrådet verkligen upp på det resonemanget?
          </note>
          <note>
            Jag menar att demokrati och sättet att välja sina ledare, att
            släppa fram opposition inte har den koppling som Berndt Ekholm
            förde till torgs.
          </note>
          <note type="speaker">
            Anf. 74 Statsrådet PIERRE SCHORI (s):
          </note>
          <note>
            Fru talman! Jag vill inte ta Berndt Ekholms debatt.
          </note>
          <note>
            Den för han själv med briljans. Det är också litet onyanserat
            från Karl-Göran Biörsmarks sida att tala om att demokrati är något
            som man vet exakt hur det kommer att bli och hur det skall vara
            i ett visst givet läge. Jag menar att man måste se till varje
            lands situation just då.
          </note>
          <note>
            Man kan däremot i vissa situationer se en demokratiseringsprocess
            som man skall understödja snarare än att säga: Nu skall ni ha
            val omedelbart. Valen kanske kan skapa större splittring i ett
            viss läge, i en viss situation, just då. Det behövs en viss stabilitet.
          </note>
          <note>
            Kongo är ett sådant fall i dag. Vem vet om det är bra med val
            just nu, eller om man skall vänta ett tag tills man har fått en
            stabilare situation?
          </note>
          <note>
            Däremot skall målet alltid finnas där; demokrati och stödjande
            av en demokratiseringsprocess. Och däremot skall man vara absolut
            fast när det gäller mänskliga rättigheter och respekten för dem.
            Där finns inga undantag, och det kommer med på en gång från början.
            Det har nämligen med individens rätt att göra.
          </note>
          <note type="speaker">
            Anf. 75 INGER KOCH (m):
          </note>
          <note>
            Fru talman! Jag tänker koncentrera mig på ett område inom biståndspolitiken
            där vi moderater vid flera tillfällen riktat kritik mot regeringen.
            Vi anser nämligen att inom ett område har Sverige ett särskilt
            ansvar för att respekten för mänskliga rättigheter och demokrati
            stärks, och för att etablerade regler och principer efterlevs
            i praktiken. Det gäller de länder som tar emot ett betydande svenskt
            bistånd. Det borde vara självklart att Sverige genom bistånd till
            staten inte skall hjälpa länder där fysisk eller psykisk tortyr
            eller misshandel förekommer. Förödmjukelser av medborgarna för
            deras politiska eller religiösa övertygelses skull eller för att
            de tillhör en kulturell eller etnisk minoritet får inte heller
            förekomma.
          </note>
          <note>
            Vi moderater anser att Sverige har ett direkt ansvar för att
            i programländerna systematiskt bidra till främjandet av demokrati
            och mänskliga rättigheter. Vi anser också att Sveriges agerande
            hittills har varit för svagt. Bistånd har i vissa fall utbetalats
            utan några direkta krav på att utvecklingen skall gå mot demokrati,
            med ökad respekt för mänskliga rättigheter.
          </note>
          <note>
            Regeringar som i decennier förtryckt sitt folk har kunnat räkna
            med svenskt bistånd. Sverige måste betydligt mer aktivt föra en
            dialog med mottagarländerna och driva på utvecklingen.
          </note>
          <note>
            Zambia är t.ex. ett land som under många år tagit emot svenskt
            bistånd. Hur ser biståndsministern och regeringen på programlandet
            Zambia? Nuvarande biståndsavtal går ut under det här året, och
            skall omförhandlas. Det nuvarande avtalet bygger på en utveckling
            mot ökad demokrati och transparens. Verkligheten är tyvärr den
            motsatta. Den nya grundlagen begränsade på ett odemokratiskt sätt
            oppositionens möjligheter att kandidera i valet i höstas. De valobservatörer
            som inför valet klagade på bristfällig väljarregistrering omfattande
            röstköp och partisk nyhetsbevakning sattes i fängelse. Vilka konsekvenser
            får denna negativa utveckling för inriktningen av vårt fortsatta
            samarbete med Zambia?
          </note>
          <note>
            Vi moderater har alltid hävdat att demokratimålet och respekten
            för mänskliga rättigheter är av central betydelse i dialogen med
            de länder som tar emot svenskt bistånd. Vi har därför också i
            flera år begärt av regeringen att den årligen i samband med budgetförslaget
            ger riksdagen en utförlig rapport om situationen och utvecklingen
            när det gäller mänskliga rättigheter och demokrati i mottagarländerna.
            En sådan rapport skall utgöra ett solitt underlag för en utförlig
            debatt inför beslut om svenska biståndsinsatser. Vetskapen om
            att den svenska regeringen, och framför allt riksdagen i det här
            fallet, noggrant följer och värderar utvecklingen av mänskliga
            rättigheter och demokrati skulle vara en viktig signal till mottagarländerna.
            Tyvärr har regeringen hittills inte uppfyllt våra förväntningar
            och sitt löfte om att redovisa situationen för de mänskliga rättigheterna
            och demokratiutvecklingen i mottagarländerna.
          </note>
          <note>
            Trots att utrikesutskottet redan i mars 1995 i sitt betänkande
            om internationellt utvecklingssamarbete uttalade sig positivt
            om vårt förslag till en sådan redovisning har den redovisning
            som därefter skett till riksdagen varit mycket rudimentär. Den
            har snarast försämrats. Jämfört med den redovisning som infördes
            under de borgerliga regeringsåren är den minimal.
          </note>
          <note>
            Det finns därför anledning att rikta kritik mot regeringens bristande
            intresse för hanteringen i detta avseende. Denna vår kritik delas
            för övrigt också av Riksdagens revisorer.
          </note>
          <note>
            Även FN:s generalsekreterare Kofi Annan underströk i sitt tal
            inför FN:s kommission för mänskliga rättigheter det avgörande
            sambandet mellan mänskliga rättigheter och fredens upprätthållande,
            och betecknade full respekt för de mänskliga rättigheterna som
            en förutsättning för verklig och varaktig utveckling. Annan lovade
            att i det pågående reformarbetet inom FN göra allt för att stärka
            och utveckla MR-
          </note>
          <note>
            maskineriets roll.
          </note>
          <note>
            Fru talman! Det finns en irritation inom utrikesutskottet över
            att vi ännu inte fått en redogörelse för hur mänskliga rättigheter
            utvecklas i våra samarbetsländer. Detta är anledningen till att
            vi återigen upprepar vår reservation inom detta område, som nu
            stöds av fem partier.
          </note>
          <note>
            Jag yrkar därför bifall till reservation nr 20, men jag stöder
            naturligtvis samtliga moderata reservationer.
          </note>
          <note type="speaker">
            Anf. 76 AGNETA BRENDT (s):
          </note>
          <note>
            Fru talman! Som redan tidigare nämnts här i dag är ett av huvudmålen
            för det svenska utvecklingssamarbetet att främja en utveckling
            mot fördjupad demokrati och ökad respekt för de mänskliga rättigheterna.
          </note>
          <note>
            Den stora utmaningen för de länder som genomfört sitt första
            val är att få till stånd framväxten av en demokratiskt kultur
            och fungerande demokratiska institutioner. Att på olika sätt stödja
            detta arbete har blivit en allt viktigare del av det svenska utvecklingssamarbetet.
          </note>
          <note>
            I många länder utgör en svag, ineffektiv och ibland korrumperad
            statsapparat ett allvarligt hinder för detta arbete. Det arbete
            som bedrivs inom Sida och UD för att förbättra och stärka biståndet
            på demokrati- och MR-området, liksom på området jämställdhet mellan
            kvinnor och män, anser vi från utskottets sida vara mycket positivt.
          </note>
          <note>
            Vi lägger alla stor vikt vid biståndet till demokrati, mänskliga
            rättigheter och konfliktlösning och det är därför positivt att
            Sida på regeringens uppdrag utarbetat ett handlingsprogram för
            främjande av fred, demokrati och mänskliga rättigheter i biståndet.
            Som vi har hört här i dag från biståndsministern kommer regeringen
            också att presentera sin strategi för demokratistödet i en skrivelse
            till riksdagen.
          </note>
          <note>
            I olika sammanhang har utskottet tidigare betonat demokratins
            stora betydelse för en positiv utveckling i ett land. Det finns
            en nära koppling mellan demokrati, rättsstat och marknadsekonomi,
            och från utskottets sida förväntar vi oss att dessa aspekter kommer
            att inta en central ställning i regeringens fattigdomsskrivelse.
          </note>
          <note>
            FN:s världskonferens om de mänskliga rättigheterna år 1993 slog
            fast att kvinnors mänskliga rättigheter är oskiljbara från de
            universella mänskliga rättigheterna. Jämställdhet är en fråga
            om mänskliga rättigheter, och inte en särskild kvinnofråga.
          </note>
          <note>
            Det slutdokument som presenterades efter Kvinnokonferensen i
            Peking var därför en viktig milstolpe i det internationella politiska
            och normgivande arbetet för jämställdhet. Insikten om jämställdhetsfrågornas
            betydelse för att uppnå en långsiktigt hållbar samhällsutveckling
            har således gradvis fördjupats.
          </note>
          <note>
            Kvinnorna utgör hälften av jordens befolkning, men deras möjligheter
            att påverka, delta i och dra fördel av utvecklingen är i de flesta
            länder små. Kvinnornas och barnens rättigheter liksom kvinnornas
            deltagande i de demokratiska processerna behöver därför lyftas
            fram ännu tydligare.
          </note>
          <note>
            Förra våren beslutade riksdagen att jämställdhet mellan kvinnor
            och män skulle vara ett nytt mål för utvecklingssamarbetet. Det
            innebär bl.a. att det multilaterala utvecklingssamarbetet och
            de analyser och insatser som genomförs av FN skall präglas av
            jämställdhetsperspektivet.
          </note>
          <note>
            Inom UD arbetar man med att stärka kompetensen i jämställdhetsfrågor
            inom biståndsförvaltningen.
          </note>
          <note>
            Internationellt skall Sverige verka för att allt utvecklingssamarbete
            skall präglas av detta. På regeringens uppdrag har Sida utarbetat
            ett handlingsprogram för hur jämställdhetsfrågor skall integreras
            i utvecklingssamarbetet.
          </note>
          <note>
            Av betänkandet framgår att utskottet utgår ifrån att det avsnitt
            i Sidas halvårsrapport som behandlar jämställdhet mellan kvinnor
            och män ytterligare kommer att fördjupas i takt med att arbetet
            med att integrera jämställdhetsaspekter i allt bistånd fortskrider.
          </note>
          <note>
            Fru talman! Som jag redan har påpekat bör barnens rättigheter
            uppmärksammas mer än vad som hittills skett. Barnfrågorna har
            också de senaste åren fått en allt större uppmärksamhet i det
            internationella utvecklingsarbetet. Vi har i utskottet erfarit
            att Regeringskansliet skissar på ett mer samlat och systematiskt
            barnperspektiv i biståndet.
          </note>
          <note>
            Ett projekt startades av Sida förra året, Barn i det svenska
            biståndet, där målet är att öka medvetenheten och kompetensen
            för att på sikt introducera ett tydligare barnperspektiv i det
            svenska biståndet. Barnperspektivet kommer dessutom att uppmärksammas
            både i regeringens fattigdomsskrivelse och i demokratiskrivelsen.
          </note>
          <note>
            Den sexuella exploatering av barn som förekommer på många håll
            i världen upprör oss alla. Sverige deltar aktivt i uppföljningen
            av världskongressen mot sexuell exploatering av barn. Bl.a. togs
            i april i år initiativ till en diskussion kring uppföljningsarbetet
            mellan representanter för olika FN-organ och andra internationella
            aktörer.
          </note>
          <note>
            Barnen är de verkligt stora förlorarna i alla väpnade konflikter.
            Sverige har varit en stark tillskyndare när det gäller den FN-studie
            som genomförts under ledning av Garca Machel angående barn i väpnade
            konflikter. Vi har i utskottet kunna konstatera att regeringen
            ställer sig bakom de rekommendationer som studien resulterat i.
          </note>
          <note>
            Utskottet delar uppfattningen att det är angeläget att uppmärksamma
            tioårsjubileet av barnkonventionens tillkomst. Det skulle t.ex.
            kunna ske genom en internationell konferens om hur konventionen
            kan och bör förverkligas i utvecklingssamarbetet.
          </note>
          <note>
            De uppfattningar som i flera motioner kommer till uttryck när
            det gäller stärkandet av rättsstaten, respekten för mänskliga
            rättigheter, demokrati och marknadsekonomi ligger väl i linje
            med regeringens och utskottets synpunkter, som i olika sammanhang
            uttalats i både MR- och biståndsbetänkanden. De ligger också i
            linje med de överväganden som framförts av regeringen om hur detta
            stöd skall utformas. Utskottet förutsätter därför att de synpunkter
            på biståndets utformning avseende demokrati, mänskliga rättigheter
            och jämställdhet som ges i motionerna beaktas i det pågående arbetet
            inom Sida och UD.
          </note>
          <note>
            I motioner från Moderaterna och Folkpartiet yrkas dels att bistånd
            inte får ges till statsmakter som systematiskt kränker de mänskliga
            rättigheterna, dels att bistånd endast får ges via enskilda organisationer
            i diktaturer. Utskottet anser att bistånd i vissa fall kan användas
            på ett positivt sätt genom att man i en förtroendefull dialog
            med länder där det förekommer kränkningar av de mänskliga rättigheterna
            kan förbättra situationen och påverka utvecklingen.
          </note>
          <note>
            I praktiken går demokratistöd vanligen via enskilda organisationer
            men är riktat till både enskilda organisationer och myndigheter
            i mottagarlandet. Något krav på att biståndet måste gå via enskilda
            organisationer vill utskottet inte ställa sig bakom.
          </note>
          <note>
            När det gäller kravet på en årlig rapport från regeringen till
            riksdagen om tillståndet beträffande de mänskliga rättigheterna
            i länder som tar emot svenskt bistånd, förutsätter utskottet att
            det även i framtiden kommer att ges en samlad bild av läget beträffande
            respekten för de mänskliga rättigheterna och demokrati i mottagarländerna,
            exempelvis som en bilaga till budgetpropositionen. Jag vidhåller
            den uppfattning som utskottet tidigare intagit och yrkar därmed
            avslag på reservationen som föreligger.
          </note>
          <note>
            I en motion från Vänsterpartiet tar man upp problemet med de
            svåra levnads- och arbetsvillkor som många kvinnliga gästarbetare
            lever under. Utskottet delar i allt väsentligt motionärens synpunkter
            och anser att det skulle vara lämpligt att särskilt uppmärksamma
            kvinnliga gästarbetares situation under FN:s kvinnokommissions
            möte våren 1998, då våld mot kvinnor kommer att vara ett av huvudämnena.
          </note>
          <note>
            De sociala sektorerna, framför allt utbildning och hälsovård,
            har alltid intagit en central plats i det svenska utvecklingssamarbetet.
            I dag går de flesta barn i skolan i de mer utvecklade länderna
            i Asien,
          </note>
          <note>
            Latinamerika och Afrika. De som inte har tillgång till undervisning
            är de fattiga flickorna. Det svenska samarbetet bör därför inriktas
            på att utveckla det existerande skolväsendet, så att det når alla
            barn, och på att höja kvaliteten i undervisningen. Det blir då
            också ett led i jämställdhetsarbetet.
          </note>
          <note>
            För att förstärka fattigdomsinriktningen i biståndet när det
            gäller både skolan och hälsovården krävs kraftfulla prioriteringar
            av de grundläggande delarna på bekostnad av storstadsbaserad,
            högre undervisning och sjukhusvård.
          </note>
          <note>
            I likhet med regeringen anser utskottet att primärvården bör
            prioriteras. Här råder stor politisk enighet.
          </note>
          <note>
            När det gäller utbildningen av barnmorskor kan både
          </note>
          <note>
            Angolamodellen och andra modeller vara aktuella.
          </note>
          <note>
            Jag yrkar avslag på reservationen som föreligger.
          </note>
          <note>
            Jag ber att få yrka bifall till utskottets hemställan och avslag
            på de reservationer som föreligger på de områden som jag har berört.
          </note>
          <note type="speaker">
            Anf. 77 INGER KOCH (m) replik:
          </note>
          <note>
            Fru talman! Det som Agneta Brendt sade om vikten av utveckling
            mot demokrati och respekt för mänskliga rättigheter var positivt.
            Vi ser fram emot de utlovade skrivelserna, som kommer att belysa
            denna fråga. Men avgörande för vårt vidare agerande är faktiskt
            att vi vet hur det ser ut i våra samarbetsländer när det gäller
            demokrati och ökad respekt för mänskliga rättigheter.
          </note>
          <note>
            Vi väntar fortfarande på en utförlig rapport. Det har vi hittills
            inte fått. Den redovisning som hittills lämnats har varit helt
            otillfredsställande i detta hänseende. Den borgerliga regeringen
            gjorde ett första försök. Den andra gången var rapporten något
            bättre, men sedan försvann de uppgifterna ur de rapporter som
            kommit.
          </note>
          <note>
            Vi väntar fortfarande på denna utförliga rapport,
          </note>
          <note>
            Agneta Brendt. Riksdagen har icke fått någon sådan.
          </note>
          <note type="speaker">
            Anf. 78 AGNETA BRENDT (s) replik:
          </note>
          <note>
            Fru talman! Vi vet att det kommer en rapport som skall föreläggas
            riksdagen.
          </note>
          <note type="speaker">
            Anf. 79 INGER KOCH (m) replik:
          </note>
          <note>
            Fru talman! Då ser vi fram mot det också. Vi kommer att återkomma
            med denna reservation ända till dess vi är nöjda med den rapportering
            regeringen ger oss.
          </note>
          <note type="speaker">
            Anf. 80 LARS HJERTÉN (m):
          </note>
          <note>
            Fru talman! Det betänkande som vi nu diskuterar är mycket omfattande.
            Det finns motioner med ungefär 150 olika yrkanden. De flesta av
            yrkandena är inte nya. Eftersom vi diskuterar biståndsfrågor vid
            olika tillfällen under ett riksdagsår är det många frågor som
            återkommer i detta betänkande. Dit hör kravet på en parlamentarisk
            biståndspolitisk utredning, som återfinns i reservation 1. Jag
            står givetvis bakom reservation 1, liksom övriga reservationer
            där vi moderater finns med.
          </note>
          <note>
            En fråga som vi har uppmärksammat i utskottet är den låga andelen
            upphandlingar från svenska företag inom FN-organen. I januari
            förra året genomförde utskottet en preliminär studie med syfte
            att belysa möjligheterna för Sverige och svenska företag att öka
            sin handel av de multilaterala organens upphandling.
          </note>
          <note>
            Samtidigt är det viktigt att betona betydelsen av ett obundet
            bistånd. Det är givetvis självklart att vi skall följa internationella
            upphandlingsregler på området. Vi blev uppmärksammade på problemet
            vid ett studiebesök i Köpenhamn, där vi besökta Unicefs och
          </note>
          <note>
            UNDP:s stora lager. Vi kunde där konstatera att man köper betydligt
            mer från t.ex. Danmark än från Sverige.
          </note>
          <note>
            I betänkandet hänvisas till rapporten 1995:2 från
          </note>
          <note>
            Utrikesdepartementets projekt- och utredningsgrupp -
          </note>
          <note>
            PUG - och arbetet med att följa ärendet inom UD.
          </note>
          <note>
            En annan och senare rapport i samma ärende -
          </note>
          <note>
            PUG 1996:3 - visar att allt inte är väl beställt. Jag har i en
            motion som behandlas i betänkandet påpekat att den svenska marknadsandelen
            inom området upphandling av varor och tjänster från FN:s olika
            organ har minskat kraftigt - från 3,5 % till under 1 % under några
            år. Den totala upphandlingen är på ca 30 miljarder kronor.
          </note>
          <note>
            Att den svenska marknadsandelen har minskat kan bero på att det
            är svårt för ett litet företag, t.ex., att ge sig in på den stora
            internationella FN-marknaden. Det har också varit litet si och
            så med betalningen. Det är en hel del företag som inte har fått
            betalt i tid. Det går att klara för stora företag, men för ett
            litet företag som inte har så god likviditet kan det vara omöjligt
            att genomföra en sådan affär.
          </note>
          <note>
            I den rapport som jag hänvisar till nämns också som skäl till
            att svenska företag nu säljer mindre till
          </note>
          <note>
            FN att Sverige dragit ned på sin projektbevakning, särskilt ute
            på fältet. I rapporten säger man t.o.m. att
          </note>
          <note>
            Sverige torde ligga nära botten när det gäller att satsa på projektbevakning
            i jämförelse med andra länder.
          </note>
          <note>
            Följande fråga ställs: "Inte skall väl Sverige sätta ribban lägre
            än övriga nordiska länder om man också betänker de nationellt
            prioriterade målen för tillväxt och sysselsättning?".
          </note>
          <note>
            Det sägs i rapporten att de olika FN-organen borde samarbeta
            mer på detta område, men man eftersträvar också ett större nationellt
            samarbete. De organisationer och politiska organ man tänker på
            är
          </note>
          <note>
            Utrikesdepartementet, Närings- och handelsdepartementet, Exportrådet,
            Sida och Försvaret. Rent allmänt sägs i rapporten att motsvarande
            samarbete fungerar bättre i våra nordiska grannländer.
          </note>
          <note>
            Utskottet har på ett positivt sätt behandlat min motion. Man
            säger t.o.m. att man instämmer i motionärens krav på ökade ansträngningar
            för att om möjligt öka upphandlingen från svenska företag i FN-
          </note>
          <note>
            organ. Man förutsätter dessutom att regeringen fortsätter att
            på olika sätt verka för detta.
          </note>
          <note>
            Fru talman! Jag har därför för närvarande ingen annan åsikt än
            utskottet, men jag kommer att noga följa ärendet i fortsättningen.
          </note>
          <note type="speaker">
            Anf. 81 BERNDT EKHOLM (s) replik:
          </note>
          <note>
            Fru talman! Jag tycker att det ämne som Lars
          </note>
          <note>
            Hjertén tar upp är väldigt viktigt. Sverige är ett aktivt biståndsgivarland
            i jämförelse med andra länder. Det är litet anmärkningsvärt att
            svenska företags förmåga att ta vara på det som biståndet ger
            inte alls står i proportion till det bistånd vi ger.
          </note>
          <note>
            Här talar vi såvitt jag förstår inte om bundet bistånd, som jag
            hoppas att varken Lars Hjertén eller jag vill ha, utan om det
            obundna biståndet. Den fria marknaden skall få råda, så att biståndet
            blir så effektivt som möjligt. Det är inte bra att svenska företag
            inte håller sig framme på denna marknad.
          </note>
          <note>
            Det finns två sidor av detta mynt. För det första är det uppenbart
            att de svenska företagen är dåliga på att ta vara på det som FN
            bjuder och det som biståndet bjuder. Man är så inriktad på annan
            internationell verksamhet. Det är väldigt viktigt att vi uppmärksammar
            dem på detta tillsammans. Biståndet är också en viktig marknad.
            Företagen gör också en biståndsinsats. För det andra är det viktigt
            att de svenska statsmyndigheterna uppmärksammar företagen på detta,
            dels i den fältverksamhet som Hjertén tar upp, dels centralt inom
            Regeringskansliet. Såvitt jag förstår pågår nu ett arbete för
            att frågorna skall uppmärksammas inom Regeringskansliet. Det är
            mycket viktigt.
          </note>
          <note type="speaker">
            Anf. 82 LARS HJERTÉN (m) replik:
          </note>
          <note>
            Fru talman! Jag tackar Berndt Ekholm för det kraftfulla stödet
            för min motion - ett stöd som också utskottet har givit. Jag tror
            precis som Berndt Ekholm att det är en väldigt viktig fråga.
          </note>
          <note>
            De små företag som det ofta är fråga om har inte kontakter för
            och möjligheter att handla på en stor internationell marknad.
            De behöver stöd bl.a. genom projektbevakning. Den bevakningen
            har inte varit särskilt framgångsrik. Det visar resultaten. Det
            finns i dag en betydligt mindre andel svenska företag inom denna
            verksamhet än för några år sedan.
          </note>
          <note>
            Jag skall följa utvecklingen mycket noggrant i framtiden.
          </note>
          <note type="speaker">
            Anf. 83 LENNART FRIDÉN (m):
          </note>
          <note>
            Fru talman! Jag borde naturligtvis vara nöjd och sitta still
            när utskottet i sitt betänkande skriver följande om den motion,
            U203, som Bertil Persson och jag har skrivit: "Utskottet delar
            många av de synpunkter som lämnats i motionen och förutsätter
            att dessa, eller liknande överväganden, kommer att ligga till
            grund för det fortsatta samarbetet med Mongoliet". Man anser att
            motionen därmed är besvarad. Man hänvisar också till att besök
            från svensk sida - från Sida och
          </note>
          <note>
            UD - skall ske under våren i Mongoliet.
          </note>
          <note>
            Några ord är ändå på sin plats, inte minst mot bakgrund av Berndt
            Ekholms och K-G Biörsmarks meningsutbyte tidigare när det gällde
            vilka krav man kan ställa på demokratiseringsprocessen i ett land.
          </note>
          <note>
            Mongoliet är ett till ytan stort men ändå litet land, klämt mellan
            stora grannar. Det är en diktatur - ett land ännu famlande efter
            demokratin med framsteg och brister. När vi som de första skandinaviska
            politikerna kom på besök efter maktövertagandet och de första
            fria valen slogs vi av hur moget man uppträdde.
          </note>
          <note>
            Jag anser att vi kan peka på Mongoliet som ett föredöme när det
            gäller länder med nyvunnen frihet.
          </note>
          <note>
            Efter tre kvarts sekel av kommunistiskt förtryck lyckades det
            för Demokratiska unionen, dvs. moderaterna och socialdemokraterna
            i Mongoliet, att tillsammans efter fria val för snart ett år sedan
            fredligt ta över och bilda en majoritetsregering. Bara maktöverföringen
            visar på en otroligt snabb och stor politisk mognad.
          </note>
          <note>
            Där finns en fri press. Man har konkurrerande TV-
          </note>
          <note>
            kanaler, och det är en öppen och fri debatt. Men man märker också
            själv att man skulle behöva litet stöd i utvecklingen av detta.
          </note>
          <note>
            Det har bildats någonting som kallas Demokratiinstitutet. Där
            samarbetar fackföreningar, alla politiska partier utom just det
            gamla kommunistpartiet, företagarföreningar och en del andra organisationer
            som har uppstått. Man har i detta sitt arbete stöd av tyska Konrad
            Adenauer Stiftung. Man talade om för oss att man också är väldigt
            medveten om att Sverige är ett av de länder som har den mest utvecklade
            folkrörelsestrukturen. Man skulle vilja lära sig av oss, för man
            visste att de folkliga organisationerna är så oerhört väsentliga
            för demokratins utveckling.
          </note>
          <note>
            Man vill inte bli omhändertagen, vilket man konstaterade flera
            gånger med hänvisning till exempel som finns ute i världen. Vi
            från i-världen, inte minst från Sverige, har ibland tagit över.
            Man vill ha stöd vad gäller att skaffa kunnande. Man vill kunna
            utveckla infrastruktur och bygga upp småindustrier och verkstäder
            ute på landsbygden. Man vill som sagt ha hjälp med att bygga vidare
            på demokratin.
          </note>
          <note>
            Detta är ett väldigt fint exempel på hur man kan arbeta. Det
            visar också att man trots både ekonomiska och andra bekymmer verkligen
            kan satsa på demokratin parallellt med den materiella utvecklingen.
            Det är därför jag inte tycker att de slantar vi hittills har givit
            till utvecklingen av Mongoliet - de senaste åren mellan 2,5 och
            10 miljoner kronor - är speciellt mycket att yvas över. Jag kommer
            självfallet att med stort intresse följa både Sidas och UD:s arbete
            med frågan, och självfallet också Mongoliets egna strävanden.
            Ett uttryck för att man är väldigt intresserad av oss, förutom
            att man stödde oss när det gällde medlemskapet i FN:s säkerhetsråd,
            är också att man i sitt parlament, Stora Chural, har bildat ett
            mongolisktsvenskt parlamentarikersällskap. Det gjorde man innan
            några svenskar ännu hade varit där. Man hoppas att man också skall
            få samarbeta med det svenska parlamentet när det gäller utvecklingen
            av demokratin och därmed också av landet i sin helhet.
          </note>
          <note>
            Det finns ett stort antal punkter där man egentligen bara har
            önskat litet extra hjälp med kunnande, som jag nämnde. Förmodligen
            finns det i landet otroliga tillgångar av naturgas, olja och sådant
            som man i dag är helt beroende av den stora grannen nordväst om
            sig för att kunna få ta del av. Om vi kan hjälpa Mongoliet med
            att förbättra både sin ekonomi och sin demokrati tycker jag att
            det är en lovvärd insats från Sveriges sida. Jag kommer, som sagt,
            att följa hur dessa frågor sköts. Trots den positiva behandlingen
            i utskottet kan jag nästan förutskicka att vi, om det inte går
            åt det håll som vi motionärer hoppas, säkert kommer tillbaka.
          </note>
          <note>
            Anf. 84 BERNDT EKHOLM replik (s):
          </note>
          <note>
            Fru talman! Jag har i samband med ett besök i
          </note>
          <note>
            Peking för inte alltför längesedan också blivit uppmärksammad
            på frågan om utvecklingen i Mongoliet.
          </note>
          <note>
            Jag fick då klart för mig att den svenska regeringen på något
            sätt - och på ort och ställe - närmare skulle sätta sig in i situationen
            i Mongoliet. Jag förutsätter att UD:s och Sidas resa verkligen
            blir av. Det är ju den information som vi har fått i utskottet.
          </note>
          <note>
            Över huvud taget tycker jag att det är bra att vi intresserar
            oss mer för Asien. Jag välkomnar att regeringen ämnar lämna en
            djupare redovisning av våra relationer till Asien. Jag tror att
            vi har mycket att lära av Asien. Delar av Asien har haft en betydligt
            snabbare utveckling än Afrika. Det är viktigt att lära av den.
          </note>
          <note>
            Jag tror också att den utveckling som vi kan se i
          </note>
          <note>
            Mongoliet rymmer något positivt. Vi skall inte heller glömma
            Mongoliets geografiskt intressanta läge;
          </note>
          <note>
            Mongoliet är granne till Kina. Vi har tidigare här i debatten
            hört talas om kontakter som riksdagsmän har haft med Nordkorea
            och andra länder. Oavsett om det råkar vara demokratier eller
            diktaturer tror jag att ett ökat intresse för Asien är positivt.
            Jag tänker då inte minst på Mongoliet.
          </note>
          <note type="speaker">
            Anf. 85 LENNART FRIDÉN (m) replik:
          </note>
          <note>
            Fru talman! Jag får tacka Berndt Ekholm för de orden. Jag kan
            bara konstatera att man, om man skall satsa på att vidareutveckla
            sina förbindelser med länder, bör göra det med Mongoliet. Mongoliet
            har faktiskt uppvisat en stabilitet av en helt annan karaktär
            än andra länder som har varit på tapeten i debatten.
          </note>
          <note type="speaker">
            Anf. 86 HÅKAN HOLMBERG (fp):
          </note>
          <note>
            Fru talman! Pierre Schori berörde i en tidigare replik den moderna
            fredsforskningens kanske viktigaste enskilda tes, nämligen att
            demokratier inte går i krig med varandra. Han hävdade att detta
            inte håller, eftersom USA på sin tid medverkade till att störta
            en vald regim i Guatemala. Detta var inte huvudskälet till att
            jag har begärt ordet. Men jag vill passa på att kommentera även
            detta. Det är nämligen ett uppenbart fall av missförstånd av denna
            grundläggande tes eller iakttagelse. Och det är värt att föra
            det till protokollet.
          </note>
          <note>
            Denna tes säger helt enkelt att demokratier hittills inte har
            gått i krig med varandra. Den säger inte att demokratier alltid
            beter sig moraliskt klanderfritt gentemot andra stater eller att
            demokratier inte inlåter sig på sådant som de inte borde göra.
            Det är viktigt att få sagt detta. Det är oerhört viktigt att iaktta
            just detta samband mellan en demokratisk kultur i inrikespolitiken
            i olika länder och förmågan att förstå att konflikter utåt också
            lämpligen löses med demokratins metod, alltså med kompromisser,
            samtal och öppen samexistens. Man skall vara försiktig med att
            tala om absoluta lagar i sådana här sammanhang. Men det är ju
            ett oerhört starkt samband, och det kullkastas inte av att demokratier
            i olika sammanhang har gjort allt möjligt som de inte borde göra.
            Demokratier går inte i krig med varandra. Så har i alla fall inte
            skett hittills.
          </note>
          <note>
            Det som föranledde mig att begära ordet var några formuleringar
            av Eva Zetterberg i ett replikskifte med
          </note>
          <note>
            Karl-Göran Biörsmark tidigare under dagen om Kuba.
          </note>
          <note>
            De var så anmärkningsvärda att det är viktigt att de bemöts ytterligare
            utöver vad som kunde ske i det replikskiftet.
          </note>
          <note>
            Eva Zetterberg sade att hon inte ser Kuba som en fullfjädrad
            demokrati; jag skrev upp orden. Något senare sade hon att Kuba
            inte är en flerpartidemokrati, underförstått: det finns andra
            sorters demokratier än de som har flera partier som människorna
            kan välja mellan. Det finns alltså andra sorters demokratier än
            sådana där människor fritt kan välja mellan olika partier och
            därmed ta ställning till vilka politiska krafter som bör styra
            det land där de bor.
          </note>
          <note>
            Dessutom sade Eva Zetterberg att det inte bara finns demokrati
            och diktatur att välja mellan utan att det finns flera steg däremellan.
            Det skulle möjligen vara begripligt om det var i ett sammanhang
            där man resonerade om demokratiers funktionsförmåga under olika
            betingelser. Det finns demokratier som fungerar mycket dåligt.
            Det finns demokratier som fungerar bra. Det finns demokratier
            med mycket korruption.
          </note>
          <note>
            Det finns allt möjligt sådant. Man kan föra ett resonemang om
            betingelserna för att en demokrati skall kunna bli stabil och
            väl fungerande. Men om möjligheten att välja fritt mellan olika
            politiska alternativ saknas finns inte demokrati. På Kuba finns
            den inte.
          </note>
          <note>
            Därför är detta resonemang som Eva Zetterberg för i denna kammare
            uppseendeväckande.
          </note>
          <note>
            Jag har föreställt mig att det finns en strävan inom
          </note>
          <note>
            Vänsterpartiet mot att komma bort från den typ av resonemang
            i sådana här frågor som var så vanliga i partiets äldre historia.
            Men här kommer precis den typ av argumentering som vi har hört
            förut upp igen.
          </note>
          <note>
            Demokrati betyder enligt alla normala definitioner att folket
            i ett land styr landet genom att delta i fria val med allmän rösträtt
            och politisk frihet. Man skall alltså ha möjlighet att välja mellan
            olika politiska alternativ. Därmed kan man rösta bort regeringen
            om den är dålig. Och man kan kritisera regeringen genom en fri
            press och en fri debatt på olika nivåer i samhället. Detta kan
            man inte göra på Kuba. Därför finns det inget som helst underlag
            för att föra något resonemang om att Kuba skulle vara något slags
            mellanläge eller något annat. Kuba är en diktatur - punkt. Det
            är på det sättet.
          </note>
          <note>
            Om ett parti i Sveriges riksdag medger en tolkning av demokratibegreppet
            som innefattar det som alla vi andra med normalt språkbruk kallar
            för diktatur bör det påtalas i talarstolen. Det har jag nu gjort.
          </note>
          <note type="speaker">
            Anf. 87 EVA ZETTERBERG (v):
          </note>
          <note>
            Fru talman! Det replikskifte som jag hade med K-
          </note>
          <note>
            G Biörsmark gällde om man kan jämställa förtrycket i
          </note>
          <note>
            Kina med de övergrepp som sker på Kuba. Jag och
          </note>
          <note>
            Vänsterpartiet hävdar att det finns en väsentlig skillnad. I
            Kina ägnar man sig åt systematiska övergrepp.
          </note>
          <note>
            Det finns varken flerpartisystem eller möjlighet att uttrycka
            opposition. Dessutom förtrycks stora grupper av människor. Man
            har en syn på kvinnor som lägre stående människor. Det yttrar
            sig exempelvis i riktade aborter. Man aborterar kvinnofoster etc.
            Jag tänker på situationen på barnhemmen, men jag skall inte gå
            in närmare på detta.
          </note>
          <note>
            Jag menar att det solklart är en diktatur i Kina.
          </note>
          <note>
            Övergreppen är många och inbegriper också politiska avrättningar
            osv.
          </note>
          <note>
            När det gäller Kuba har vi från Vänsterpartiet gått fram med
            en hård kritik. Vi anser inte att Kuba är en diktatur men inte
            heller att det är en fullfjädrad demokrati. Jag kanske inte använde
            ett bra ord. Det finns stora brister när det gäller det demokratiska
            styrelsesättet på Kuba, bl.a. när det gäller flerpartisystem och
            behandlingen av oppositionella. Vi har med kraft gått ut och kritiserat
            Kuba i dessa avseenden.
          </note>
          <note>
            Men jag hävdar att demokratibegreppet inte bara måste diskuteras
            till dess form. Det finns nämligen flera länder i världen med
            flerpartisystem som definitivt bara har en demokrati till formen.
          </note>
          <note>
            I andra länder som diskuterats nyligen, t.ex. Peru, förtrycks
            människor för sina åsikters skull och kastas i fängelse utan att
            få rättslig prövning. Vi har andra länder som har genomgått en
            utveckling - t.ex. Chile, som är på väg mot en fullständig demokrati
            men ännu inte har uppnått det. Det finns alltså flera lägen däremellan,
            anser jag.
          </note>
          <note type="speaker">
            Anf. 88 HÅKAN HOLMBERG (fp):
          </note>
          <note>
            Fru talman! Precis detta formuleringssätt kommer jag ihåg från
            den gången för en del år sedan då det
          </note>
          <note>
            Moskvatrogna kommunistpartiet i Portugal försökte undvika att
            landet skulle få en normal västeuropeisk demokrati och i stället
            göra det till en kommunistisk diktatur. Då använde man exakt den
            här sortens argumentering. Detta kommenterades av den dåvarande
            socialistledaren i Portugal, Mário Soares, som senare blev president
            - i fria val, Eva Zetterberg - med att demokrati är demokrati.
            Punkt. La démocratie c'est la démocratie. Det finns inget mer
            att säga. Antingen finns det fria val, flerpartisystem och fri
            press eller också finns det inte. Det kan inte finnas något mellanläge.
          </note>
          <note>
            Att ha synpunkter på aborter, barnhem och politiska avrättningar
            är alldeles förträffligt i och för sig.
          </note>
          <note>
            Men det som allra mest uppenbart förenar Kuba och
          </note>
          <note>
            Kina när det gäller styrelseskicket - det kan ju tänkas vara
            ett och annat som förenar dem också när det gäller barnhem; det
            skulle inte förvåna mig - är att i båda dessa länder saknas möjligheten
            för medborgarna att i fria val avsätta dem som styr.
          </note>
          <note type="speaker">
            Anf. 89 EVA ZETTERBERG (v):
          </note>
          <note>
            Fru talman! Att tala om demokrati eller icke demokrati och däremellan
            inga mellanlägen, eller om att det finns länder som är mer demokratiskt
            styrda än andra, tycker jag är att förenkla frågeställningen oerhört.
            Den här möjligheten till replik tillåter mig inte att gå in på
            det, men det vore väl värt ytterligare diskussioner.
          </note>
          <note>
            Vad jag undrar är: Var landar Håkan Holmberg?
          </note>
          <note>
            Vad landar det på för Kubas del? Det här utgick från internationellt
            utvecklingsbistånd. Min ståndpunkt är att jag vill påverka genom
            kontakter med Kuba. Det exempel jag gav Karl-Göran Biörsmark var
            att vi möjliggör för kubanska ekonomistudenter att lära sig marknadsekonomi
            och att se hur en marknadsekonomi kan fungera i ett demokratiskt
            samhälle. Det ser jag som ett utmärkt sätt att föra dessa tankegångar
            vidare.
          </note>
          <note>
            Men det ser uppenbarligen inte Folkpartiet. I stället är det
            genom isolering av Kuba och enbart genom frivilliga organisationer
            som man skall kunna åstadkomma en förändring där. Det tycker jag
            är anmärkningsvärt för att komma från Folkpartiet.
          </note>
          <note type="speaker">
            Anf. 90 HÅKAN HOLMBERG (fp):
          </note>
          <note>
            Fru talman! Som den som läser protokollet inser, och som den
            som lyssnade på replikskiftet mellan
          </note>
          <note>
            Karl-Göran Biörsmark och Eva Zetterberg förut mycket tydligt
            hörde, vill Folkpartiet stödja demokratiseringsarbetet på Kuba
            genom stöd till enskilda organisationer. Dessa kan göra just det
            som vi inte kan förvänta oss att regimen i landet kommer att göra,
            eftersom det då handlar om att den kommer att avsättas - om det
            blir demokrati blir det ju fria val.
          </note>
          <note>
            Det finns ju en opposition - liberaler, socialdemokrater, kristdemokrater,
            kanske rent av någon sorts vänstersocialister i opposition. Men
            dessa får inte chansen, därför att på Kuba får man inte bilda
            fria partier och ställa upp i fria val. Det är precis denna oförmåga
            att inse detta grundläggande förhållande, också hos dagens vänsterparti
            några år efter Berlinmurens fall, som föranledde min replik. Jag
            tycker inte att något som Eva Zetterberg har sagt bidrar till
            att revidera mitt inledande omdöme på något sätt.
          </note>
          <note type="speaker">
            Anf. 91 Statsrådet PIERRE SCHORI (s):
          </note>
          <note>
            Fru talman! Vi har diskuterat i många timmar, och vi kan nog
            enas om en sak: Sverige har ett bistånd av god internationell
            kvalitet. Under de tre decennier vi har varit mycket aktiva har
            detta utvecklats från uhjälp till projekt, till sammanhang och
            helhetstänkande. Från traditionellt bistånd går vi nu till utvecklingssamarbete
            för 2000-talet.
          </note>
          <note>
            Kärnuppgiften - att hjälpa till så att de fattiga människorna
            får makt - finns kvar från proposition
          </note>
          <note>
            100, som Karl-Göran Biörsmark var inne på. Nu handlar det mycket
            om att bryta biståndsberoendet, om en utveckling som bygger på
            självtillit och inhemskt sparande och som stärker ländernas och
            människornas eget ansvarstagande.
          </note>
          <note>
            Bistånd på 2000-talet handlar också om att hjälpa de fattigaste
            länderna att bli del av den internationella ekonomin i samspelet
            mellan handel och integration.
          </note>
          <note>
            Mer än fem miljarder människor står utanför globaliseringen i
            dag. Där måste de in för att man skall kunna skapa lyftet ur fattigdom.
          </note>
          <note>
            Framför allt handlar bistånd på 2000-talet om en demokratiskt
            hållbar utveckling - som prioriterar de fattiga och inte marginaliserar
            dem, som värnar miljön och inte nedvärderar den och som lyfter
            fram kvinnorna och inte diskriminerar dem. Hållbar utveckling
            skapar jobb som ger tillväxt, inte tillväxt som inte skapar jobb.
          </note>
          <note>
            Om strategierna för 2000-talets internationella utvecklingssamarbete
            fullföljs och lyckas, och om världssamfundet också kan skapa finansieringssystem
            för våra gemensamma uppgifter, då kan den fas som biståndet nu
            påbörjat också bli dess sista. Vid dess ände finns en värld där
            biståndet inte längre behövs, men väl samarbete och solidaritet.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 5 §.)
          </note>
          <note>
            4 § Verksamheten inom Europarådet
          </note>
          <note>
            Föredrogs
          </note>
          <note>
            Utrikesutskottets betänkande 1996/97:UU7
          </note>
          <note>
            Verksamheten inom Europarådet (skr. 1995/96:193
          </note>
          <note>
            och 1996/97:14 samt redog. 1996/97:ER1)
          </note>
          <note type="speaker">
            Anf. 92 EVA ZETTERBERG (v):
          </note>
          <note>
            Fru talman! Jag hade egentligen inte begärt ordet i denna debatt,
            eftersom vi i stort sett har varit överens i utrikesutskottet
            när vi har tittat på agerandet i Europarådet, där kampen för mänskliga
            rättigheter och demokrati har varit ett framträdande drag. Men
            sedan visade det sig, när vi fick handlingarna, att ett särskilt
            yttrande som gäller Turkiet och Europarådets behandling av Turkiets
            medlemskap i Europarådet inte har kommit med. Därför ser jag mig
            föranlåten att läsa upp detta särskilda yttrande.
          </note>
          <note>
            Jag vill också säga att jag tycker att situationen vad det gäller
            Turkiet ytterligare har spetsats till sedan vi behandlade betänkandet
            i utrikesutskottet i och med att Turkiet har gjort intrång i norra
            Irak. Det har kommit rapporter om att tusentals personer har mördats.
            Naturligtvis har man hävdat att det är PKK-
          </note>
          <note>
            soldater som har mördats, men vi vet också från rapporter att
            stora delar av den civila befolkningen har drabbats. Det är mycket
            allvarligt. Från Vänsterpartiets sida fördömer vi starkt den här
            invasionen från
          </note>
          <note>
            Turkiets sida.
          </note>
          <note>
            Det särskilda yttrande som skulle ha medföljt ärendet är gemensamt
            för Miljöpartiet och Vänsterpartiet. Utgångspunkten är att utskottet
            tar upp frågan om uteslutning eller inte av Turkiet från Europarådet.
          </note>
          <note>
            Vi har kommit fram till att det för närvarande inte finns sådana
            förutsättningar, men att möjligheten inte bör uteslutas för framtiden.
            Yttrandet lyder så här:
          </note>
          <note>
            Det är värdefullt att, så långt det är möjligt, inte utesluta
            de länder som dåligt följer de gemensamma överenskommelserna.
            Men om inte rättelse sker, eller ens en positiv utveckling påbörjas,
            måste en tillfällig suspendering kunna användas.
          </note>
          <note>
            Turkiet har under ett antal år givit löften man inte har hållit
            om att efterleva de grundläggande krav som
          </note>
          <note>
            Europarådet har vad gäller mänskliga rättigheter.
          </note>
          <note>
            Tortyr och "försvinnanden" är fortfarande vanligt.
          </note>
          <note>
            Samtidigt är ett oförsonligt förhållningssätt gentemot framför
            allt den kurdiska befolkningen något fullständigt oacceptabelt.
            Tusentals byar har bränts ned, jordar förstörts, och människor
            har hemlösa och jordlösa tvingats på flykt i sitt eget land.
          </note>
          <note>
            En sak är att fatta beslut om en ny, strängare lagstiftning -
            en annan sak är att få den att genomsyra samhället och fungera
            ut i de sista leden av militärer, säkerhetstjänst, poliser och
            fångvaktare. Nyss har en mer europeiskt anpassad lagstiftning
            om bl.a. häktningstider antagits av Turkiets parlament, men hur
            den kommer att praktiseras är fortfarande ovisst. Vad gäller konventionen
            om de mänskliga rättigheterna och tortyrkonventionen, som Turkiet
            skrivit under, praktiseras de fortfarande inte.
          </note>
          <note>
            I ett särskilt meddelande har utrikesministern, tillika vice
            premiärministern, Tansu Çiller sagt att
          </note>
          <note>
            MR-frågorna skall ha försvunnit från agendan vid årets slut,
            dvs. Turkiet skall då ha visat omvärlden att man tagit itu med
            problemen och att lagstiftningen fungerar på alla nivåer.
          </note>
          <note>
            Liknande löften fick vi som träffade den turkiska ambassadören
            i riksdagen den 11 april i år bekräftade med emfas.
          </note>
          <note>
            Visar det sig att Turkiet ännu en gång inte genomför det man
            givit löfte om bör en tillfällig suspendering omedelbart genomföras.
            Avstängning av Turkiet kan bli aktuell om det t.ex. klargörs att
            Turkiets säkerhetstjänst använder yrkesförbrytare för att genomföra
            aktioner utomlands mot medborgare från Turkiet eller andra länder.
            Samma situation kan uppstå om
          </note>
          <note>
            Turkiet, trots ändringar i lagstiftningen och i strid med internationella
            konventioner som Turkiet har anslutit sig till, fortsätter att
            begå övergrepp mot mänskliga rättigheter. Detta för att visa respekt
            för alla de utsatta människorna i Turkiet, respekt inför de torterade,
            de mördade och alla de som förlorat sina anhöriga, men också respekt
            för allmänna demokratiska värden, internationella överenskommelser
            och de grundläggande mänskliga rättigheterna, som vi sätter högt.
          </note>
          <note type="speaker">
            Anf. 93 GÖRAN LENNMARKER (m):
          </note>
          <note>
            Fru talman! Jag har begärt ordet med anledning av ett särskilt
            yttrande som bifogats det här betänkandet.
          </note>
          <note>
            I yttrandet står en mening som vi faktiskt inte fick majoritet
            för att få in i betänkandet. I den står "att svenska statens företrädare
            vid mål i Europadomstolen måste framföra helt korrekta och fullständiga
            uppgifter."
          </note>
          <note>
            Man kan fråga sig varför det står så här i det särskilda yttrandet.
            Det hänger samman med att Europakonventionen om mänskliga rättigheter
            och fundamentala friheter är hörnstenen i Europas system för att
            garantera mänskliga rättigheter. Sverige införlivade denna konvention
            i svensk rätt den 1 januari 1995.
          </note>
          <note>
            Europadomstolen är värnet för att den här konventionen verkligen
            skall fungera. Vi har som medborgare i
          </note>
          <note>
            Sverige rätt att klaga till denna domstol om vi anser oss ha
            blivit felaktigt behandlade efter att vi har uttömt våra nationella
            möjligheter.
          </note>
          <note>
            I fallet Torgny Gustafsson, som också finns nämnt i den här redogörelsen,
            har svenska staten framfört felaktiga uppgifter. Dagens Nyheter
            skriver att det var tack vare regeringens felaktiga uppgifter
            som staten klarade sig i Europadomstolen, dvs. klarade sig från
            att bli fälld i målet mot Torgny Gustafsson.
          </note>
          <note>
            Jag tänker inte här gå in på det målet. Men det man i klartext
            säger är att svenska staten, genom att begå det som vi vanliga
            människor skulle kalla mened, vilket är straffbart, skulle ha
            klarat sig från att bli fälld i ett mål om mänskliga rättigheter.
            Det är naturligtvis en präktig skandal. Det har väckt väldig uppmärksamhet,
            både i de kretsar som specifikt sysslar med mänskliga rättigheter
            och i andra länder i allmänhet. Det här öppnar ju en ny möjlighet
            för stater att kringgå kravet på mänskliga rättigheter. Man kan
            nämligen föra fram felaktiga eller icke kontrollerade uppgifter,
            som det heter med en omskrivning, i förhandlingar.
          </note>
          <note>
            Hittills har man utgått från att stater talar sanning.
          </note>
          <note>
            Man har inte ansett sig behöva ha någon särskild undersökande
            teknik för att konstatera om en medlemsstat har talat sanning.
            Man har utgått från att det framförs korrekta, sanningsenliga
            och fullständiga uppgifter. Det som hänt innebär att Sverige knäsätter
            en ny princip, att man skall agera med tvivelaktiga metoder i
            Europadomstolen för att försöka klara sig från att bli fälld.
          </note>
          <note>
            Det är verkligen något mycket allvarligt, när svenska staten
            går i bräschen för att undergräva Europakonventionen om mänskliga
            rättigheter och fundamentala friheter. Vi diskuterade nyss i biståndsdebatten
            vikten att värna mänskliga rättigheter och demokrati i utvecklingsländer.
            Det var många inlägg om detta. Men det här, fru talman, handlar
            om att värna mänskliga rättigheter och demokrati i Europa och
            i vårt eget land. Efter många decennier har vi fått bindande försäkringar
            om att uppnå en hög europeisk standard. Då är det klart att det
            är något uppseendeväckande, för att formulera saken milt, om den
            svenska staten går i bräschen för att undergräva det systemet
            genom att inte komma med helt korrekta och fullständiga uppgifter
            när man har ett mål inför Europadomstolen.
          </note>
          <note type="speaker">
            Anf. 94 BIRGER HAGÅRD (m):
          </note>
          <note>
            Fru talman! Jag var inte heller anmäld på talarlistan för det
            här ärendet. Men som ordförande i ett av den parlamentariska församlingens
            främsta utskott, the Committee on Legal Affairs and Human Rights,
            utskottet för juridiska frågor och mänskliga rättigheter, tycker
            jag ändå att jag bör komma med några kommentarer.
          </note>
          <note>
            Det är ett bra betänkande, som i stort återger det som Europarådet
            sysslar med. Inte minst tycker jag att det på ett utomordentligt
            sätt kommer fram vad som sker i den parlamentariska församlingen,
            som har blivit kraftigt utvidgad efter den allmänna upptagning
            av medlemsstater som har skett.
          </note>
          <note>
            Det råder väl inget tvivel om att Europarådet har kommit att
            få en större betydelse. Det har stor betydelse inte minst för
            demokratiseringssträvandena i
          </note>
          <note>
            Öst- och Centraleuropa, för möjligheterna att införa mänskliga
            rättigheter och för att göra det möjligt för dessa länder att
            ta sin rättmätiga plats i den europeiska kretsen.
          </note>
          <note>
            Jag skall inte gå in närmare på de olika frågor som är aktuella.
            Jag vill bara konstatera att monitoring, övervakning, har blivit
            en allt väsentligare uppgift, så väsentlig att den nu har lämnats
            över till en alldeles särskild kommitté, från att tidigare ha
            sorterat under det juridiska utskottet, som dock blivit alltför
            överhopat med arbete. Denna monitoring, övervakning, är slutförd
            av utskottet för juridiska frågor vad gäller
          </note>
          <note>
            Rumänien och Estland. Inte minst i Rumänien har vi kunnat se
            hur Europarådet har haft ett stort inflytande på den allmänna
            utvecklingen. Det gäller också de baltiska staterna och andra
            av de nya medlemsländerna.
          </note>
          <note>
            Men naturligtvis finns det en rad akuta problem.
          </note>
          <note>
            Ett har redan berörts i dag. Det är Turkiet. Turkiet har varit
            ett bekymmer och är alltfort ett bekymmer. Men man hoppas innerligt
            att problemet skall kunna lösas.
          </note>
          <note>
            Det finns trots allt också positiva tecken i skyn. Man måste
            också betänka den svåra ställning som Turkiet i många hänseenden
            har.
          </note>
          <note>
            Men det är inte det enda problemet. Bosnien-
          </note>
          <note>
            Hercegovina är ett annat som vi ägnar stor uppmärksamhet, för
            att inte tala om Albanien, där vi trodde att man skulle ha kunnat
            gå en annan utveckling till mötes än den som verkligen kom att
            äga rum. Cypern är naturligtvis ett annat problem som kommer att
            påkalla uppmärksamhet, liksom de nya länder som bankar på dörren
            för att, utöver de 40 stater som i dag är medlemmar, också komma
            in. I första hand är det Georgien, Armenien, Azerbajdzjan och
            Bosnien-
          </note>
          <note>
            Hercegovina.
          </note>
          <note>
            En reflexion vill jag göra. För mig som svensk och som ordförande
            i den parlamentariska församlingens juridiska utskott syns det
            ibland litet grand genant när
          </note>
          <note>
            Sverige inte har ratificerat de konventioner som har antagits.
            Det finns motioner om detta som gäller minoritetsspråkskonventionen.
            Det finns också en motion som påtalar konventionen till skydd
            för de nationella minoriteterna.
          </note>
          <note>
            Vi har ett annat problem i den nya domstolsorganisationen som
            skall till. Det finns kanske skäl till att
          </note>
          <note>
            Sverige har hållit tillbaka sin ratificering. Men jag hoppas
            verkligen att det skall bli möjligt för Sverige att mycket snart
            kunna ratificera.
          </note>
          <note>
            Allra sist, fru talman, när skall man i det här landet lära sig
            att skilja mellan Europarådet och Europeiska unionen? Pressen
            skriver många gånger om vad som sker i Europarådet. Men vi har
            kunnat se hur rubriken i stället knyter an till EU, Europeiska
            unionen. Det vore verkligen en nåd att stilla bedja om att den
            okunnigheten kunde skingras och att vi kunde få litet upplysning
            också om vad Europarådet går för i fortsättningen. Tack!
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 5 §.)
          </note>
          <note>
            5 § Verksamheten inom OSSE under 1996
          </note>
          <note>
            Föredrogs
          </note>
          <note>
            Utrikesutskottets betänkande 1996/97:UU9
          </note>
          <note>
            Verksamheten inom OSSE under 1996 (skr.
          </note>
          <note>
            1996/97:148)
          </note>
          <note type="speaker">
            Anf. 95 URBAN AHLIN (s):
          </note>
          <note>
            Fru talman! Låt mig få börja med att yrka bifall till utrikesutskottets
            betänkande nr 9 om verksamheten inom OSSE under 1996.
          </note>
          <note>
            OSSE:s styrka ligger i dess tillämpning av det breda och vidgade
            säkerhetsbegreppet. Frågor rörande demokratiuppbyggnad och mänskliga
            rättigheter har kommit att få en allt större säkerhetspolitisk
            betydelse. Säkerhet skapas inte med militära maktmedel utan byggs
            underifrån med konfliktförebyggande åtgärder, preventiv diplomati
            och snabba insatser för att minska uppkomna motsättningar och
            spänningar och undanröja miljörisker och sociala spänningar.
          </note>
          <note>
            Denna helhetssyn har legat till grund för de verksamheter och
            den speciella kompetens som OSSE under en följd av år har utvecklat.
          </note>
          <note>
            Permanenta rådet, det beslutsfattande organ som sammanträder
            varje vecka i Wien, kan i princip behandla alla situationer som
            på något sätt rör Europas säkerhet. Det kan gälla frågor som sammanhänger
            med bristande respekt för mänskliga rättigheter, demokrati och
            rättsstatens principer eller frågor med anknytning till ekonomi
            och miljö. Genom uttalanden kan rådet erinra om de politiskt bindande
            åtaganden som medlemsländerna gjort och sätta press på parterna
            att försöka finna en lösning.
          </note>
          <note>
            Det finns långt fler inomstatliga konflikter än mellanstatliga
            konflikter i världen i dag. Länders politik gentemot nationella
            minoriteter har stor betydelse för stabilitet och säkerhet. Genom
            att på fredlig väg lösa minoritetstvister och främja respekten
            för internationella normer om de mänskliga rättigheterna, inbegripet
            rättigheter för personer som tillhör minoriteter, kan dessa konflikter
            förebyggas. Av denna anledning tillsatte OSSE under 1992 en högkommissarie
            för frågor som rör nationella minoriteter. Dennes uppdrag är inte
            att föra minoriteternas talan utan att fungera som ett konfliktförebyggande
            instrument för att försöka dämpa motsättningarna i frågor som
            rör nationella minoriteter och som annars skulle riskera att trappas
            upp till en konflikt. Därutöver har kommissarien till uppgift
            att varsko permanenta rådet så snart motsättningarna inte kan
            hanteras med de medel som står till hans förfogande. Minoritetskommissarien
            har genom ickeprovocerande och mycket effektiva arbetsmetoder
            på ett förtjänstfullt sätt bidragit till att lösa problem med
            anknytning till nationella minoriteter.
          </note>
          <note>
            OSSE gör också sedan 1992 viktiga konfliktförebyggande fältinsatser
            på ort och ställe för att förhindra att meningsmotsättningar utvecklas
            till öppna konflikter.
          </note>
          <note>
            Exempelvis i de baltiska länderna arbetar OSSE
          </note>
          <note>
            med att bidra till att skapa förståelse och främja olika folkgruppers
            integration.
          </note>
          <note>
            I Bosnien-Hercegovina är mandatet för OSSE-
          </note>
          <note>
            representationen uppdelat på tre områden: övervakning av allmänna
            val, rustningskontroll och mänskliga rättigheter.
          </note>
          <note>
            I Makedonien fungerar OSSE-representationen som brobyggare för
            att förebygga konflikter mellan de olika befolkningsgrupperna,
            ett arbete som tillsammans med Unpredeps arbete med stor säkerhet
            bidragit till att vi sluppit se en utvidgning av den jugoslaviska
            konflikten.
          </note>
          <note>
            OSSE finns i dag representerat i elva länder där man arbetar
            med konfliktförebyggande insatser i fält.
          </note>
          <note>
            Frågor rörande demokratiuppbyggnad och respekt för de mänskliga
            rättigheterna har satt sin prägel på
          </note>
          <note>
            OSSE:s verksamhet alltsedan begynnelsen. OSSE:s breda säkerhetsbegrepp
            utgår från att dessa frågor har en direkt koppling till stabilitet
            och säkerhet. Kontoret för demokratiska institutioner och mänskliga
            rättigheter, ODIHR, i Warszawa fyller en viktig funktion inom
            detta område.
          </note>
          <note>
            Under 1996 har ledamöter av Sveriges riksdag kunnat resa ut och
            delta som valobservatörer i en rad medlemsländer inom OSSE. Jag
            själv var i Albanien för att övervaka dess nationella val den
            26 maj förra året, ett val som präglades av omfattande valfusk.
          </note>
          <note>
            Detta beskrevs i OSSE:s parlamentariska församlings rapport,
            men beskrevs ännu tydligare i ODIHR:s valövervakningsrapport.
            ODIHR:s rapport blev hårt kritiserad från en rad konservativa
            krafter i Europa.
          </note>
          <note>
            En stor debatt om Albanien ägde rum under parlamentarikerförsamlingens
            möte här i Stockholm förra sommaren. Parlamentarikerförsamlingen
            antog ett amerikanskt förslag där man krävde nya val i Albanien
            inom en snar framtid och under förbättrade villkor.
          </note>
          <note>
            Det är glädjande att parlamentarikerförsamlingen redan för ett
            år sedan anade vad som var på gång att ske i Albanien. Ledsamt
            är det däremot att inte alla svenska parlamentariker ställde upp
            på kravet om nya demokratiska val i Albanien. En moderat avstod,
            och en annan moderat röstade emot förslaget om nyval.
          </note>
          <note>
            Om beslutet hade kunnat fattas med en överväldigande majoritet
            hade detta kunnat ge en klar signal till den albanska regimen
            att omvärlden inte finner sig i att man förtrycker människors
            rätt till fria val. Men på grund av de konservativas attacker
            på ODIHR:s valobservation kunde Albaniens regim ta OSSE:s kritik
            med ro. Jag är övertygad om att många människoliv hade kunnat
            räddas om det internationella samfundet samfällt hade agerat för
            att uppfylla parlamentarikerförsamlingens krav om nya demokratiska
            val.
          </note>
          <note type="speaker">
            Anf. 96 BODIL FRANCKE OHLSSON (mp):
          </note>
          <note>
            Fru talman! Miljöpartiet har en motion till den här redogörelsen
            om OSSE. Vi menar att miljö är säkerhetspolitik. Vi tycker att
            OSSE är en betydelsefull regional organisation med tydliga preventiva
            och konfliktförebyggande uppgifter.
          </note>
          <note>
            I samband med att säkerhetspolitiken behandlades i det gemensamma
            utrikes- och försvarsutskottet behandlades också Miljöpartiets
            yrkande om att Sverige bör vara drivande när det gäller den vidgade
            hotbilden i OSSE-samarbetet, den där också miljön ingår.
          </note>
          <note>
            Utskottet anförde i sitt betänkande, som riksdagen också ställde
            sig bakom, att Sverige bör vara drivande när det gäller den vidgade
            hotbilden i OSSE-
          </note>
          <note>
            samarbetet och i OSSE:s ekonomiska forum och framhålla miljöfrågornas
            betydelse för regionens säkerhetspolitiska utveckling liksom kopplingen
            mellan den säkerhetspolitiska utvecklingen och ökande ekonomiska
            och sociala klyftor.
          </note>
          <note>
            Men i regeringens skrivelse om OSSE saknas en beskrivning av
            de åtgärder som regeringen har eller borde ha vidtagit med anledning
            av riksdagsbeslutet.
          </note>
          <note>
            Det är utskottet som i betänkandet redogör för den hantering
            av miljöinsatser och problem som OSSE
          </note>
          <note>
            har arrangerat och deltagit i. Man skriver där att man varje
            år har ett ekonomiskt forum i Prag, där miljöfrågorna har en framträdande
            plats, och man har förutom det en rad miljöseminarier. I år har
            temat för detta forum varit ekonomiska aspekter på säkerhet, vilket
            ju inte direkt ger någon anknytning till miljön.
          </note>
          <note>
            Att miljöaspekterna beaktas vid alla generella överväganden,
            vilket utskottet försvarar sig med, är ingen garanti för vilken
            omfattning och betydelse miljöfrågorna har i OSSE:s arbete. Att
            beakta någonting är till intet förpliktigande.
          </note>
          <note>
            Vi i Miljöpartiet menar alltså att det finns anledning till att
            vi i Sverige tar fram ett åtgärdsprogram som grund för den miljömässiga
            ekonomiska utvecklingens betydelse för det säkerhetspolitiska
            samarbetet i OSSE. Under alla förhållanden är Sverige, precis
            som man sade i det första betänkandet från det sammansatta utskottet,
            drivande i dessa frågor. Vi tycker att det är väldigt viktigt
            att Sveriges arbete för miljön inom OSSE finns med i fortsättningen
            och att det blir ordentligt redogjort i skrivelsen, som förmodligen
            kommer nästa år också.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            UU15 Internationellt utvecklingssamarbete
          </note>
          <note>
            Mom. 1 (parlamentarisk biståndspolitisk utredning)
          </note>
          <note>
            1. utskottet
          </note>
          <note>
            2. res. 1 (m, fp, v)
          </note>
          <note>
            Votering:
          </note>
          <note>
            189 för utskottet
          </note>
          <note>
            107 för res. 1
          </note>
          <note>
            53 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 139 s, 21 c, 1 fp, 1 v, 14 mp, 13 kd
          </note>
          <note>
            För res. 1: 71 m, 19 fp, 17 v
          </note>
          <note>
            Frånvarande: 22 s, 9 m, 6 c, 6 fp, 4 v, 4 mp, 2 kd
          </note>
          <note>
            Mom. 2 (översyn av de biståndspolitiska målen)
          </note>
          <note>
            1. utskottet
          </note>
          <note>
            2. res. 2 (fp, v)
          </note>
          <note>
            Votering:
          </note>
          <note>
            259 för utskottet
          </note>
          <note>
            39 för res. 2
          </note>
          <note>
            51 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 139 s, 72 m, 21 c, 14 mp, 13 kd
          </note>
          <note>
            För res. 2: 20 fp, 19 v
          </note>
          <note>
            Frånvarande: 22 s, 8 m, 6 c, 6 fp, 3 v, 4 mp, 2 kd
          </note>
          <note>
            Mom. 3 (synpunkter på de biståndspolitiska målen)
          </note>
          <note>
            1. utskottet
          </note>
          <note>
            2. res. 4 (fp)
          </note>
          <note>
            Votering:
          </note>
          <note>
            214 för utskottet
          </note>
          <note>
            21 för res. 4
          </note>
          <note>
            64 avstod
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 6 m, 21 c, 19 v, 14 mp, 13 kd
          </note>
          <note>
            För res. 4: 1 m, 20 fp
          </note>
          <note>
            Avstod: 64 m
          </note>
          <note>
            Frånvarande: 20 s, 9 m, 6 c, 6 fp, 3 v, 4 mp, 2 kd
          </note>
          <note>
            Leif Carlsson (m) anmälde att han avsett att avstå från att rösta
            men markerats ha röstat ja.
          </note>
          <note>
            Mom. 14 (miljöfrågor i FN-samarbetet)
          </note>
          <note>
            1. utskottet
          </note>
          <note>
            2. res. 7 (mp)
          </note>
          <note>
            Votering:
          </note>
          <note>
            267 för utskottet
          </note>
          <note>
            33 för res. 7
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 72 m, 21 c, 20 fp, 13 kd
          </note>
          <note>
            För res. 7: 19 v, 14 mp
          </note>
          <note>
            Frånvarande: 20 s, 8 m, 6 c, 6 fp, 3 v, 4 mp, 2 kd
          </note>
          <note>
            Mom. 16 (skyddet av färskvattenresurser och marin miljö)
          </note>
          <note>
            1. utskottet
          </note>
          <note>
            2. res. 8 (mp, kd)
          </note>
          <note>
            Votering:
          </note>
          <note>
            268 för utskottet
          </note>
          <note>
            28 för res. 8
          </note>
          <note>
            1 avstod
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 139 s, 70 m, 21 c, 20 fp, 18 v
          </note>
          <note>
            För res. 8: 1 m, 14 mp, 13 kd
          </note>
          <note>
            Avstod: 1 v
          </note>
          <note>
            Frånvarande: 22 s, 9 m, 6 c, 6 fp, 3 v, 4 mp, 2 kd
          </note>
          <note>
            Mom. 24 (nedläggning av OECD)
          </note>
          <note>
            1. utskottet
          </note>
          <note>
            2. res. 10 (v)
          </note>
          <note>
            Votering:
          </note>
          <note>
            279 för utskottet
          </note>
          <note>
            19 för res. 10
          </note>
          <note>
            51 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 139 s, 72 m, 21 c, 20 fp, 14 mp, 13 kd
          </note>
          <note>
            För res. 10: 19 v
          </note>
          <note>
            Frånvarande: 22 s, 8 m, 6 c, 6 fp, 3 v, 4 mp, 2 kd
          </note>
          <note>
            Mom. 33 (landramar, fleråriga samarbetsavtal m.m.)
          </note>
          <note>
            1. utskottet
          </note>
          <note>
            2. res. 12 (c)
          </note>
          <note>
            3. res. 13 (kd)
          </note>
          <note>
            Förberedande votering:
          </note>
          <note>
            22 för res. 12
          </note>
          <note>
            13 för res. 13
          </note>
          <note>
            265 avstod
          </note>
          <note>
            49 frånvarande
          </note>
          <note>
            Kammaren biträdde res. 12.
          </note>
          <note>
            Huvudvotering:
          </note>
          <note>
            190 för utskottet
          </note>
          <note>
            21 för res. 12
          </note>
          <note>
            87 avstod
          </note>
          <note>
            51 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 139 s, 20 fp, 17 v, 14 mp
          </note>
          <note>
            För res. 12: 21 c
          </note>
          <note>
            Avstod: 1 s, 71 m, 2 v, 13 kd
          </note>
          <note>
            Frånvarande: 21 s, 9 m, 6 c, 6 fp, 3 v, 4 mp, 2 kd
          </note>
          <note>
            Britt Bohlin (s) anmälde att hon avsett att rösta ja men markerats
            ha avstått från att rösta.
          </note>
          <note>
            Mom. 36 (fristående utvärderingsinstitut)
          </note>
          <note>
            1. utskottet
          </note>
          <note>
            2. res. 15 (m, kd)
          </note>
          <note>
            Votering:
          </note>
          <note>
            215 för utskottet
          </note>
          <note>
            85 för res. 15
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 21 c, 20 fp, 19 v, 14 mp
          </note>
          <note>
            För res. 15: 72 m, 13 kd
          </note>
          <note>
            Frånvarande: 20 s, 8 m, 6 c, 6 fp, 3 v, 4 mp, 2 kd
          </note>
          <note>
            Mom. 49 (omklassificering av bistånd till det forna
          </note>
          <note>
            Jugoslavien)
          </note>
          <note>
            1. utskottet
          </note>
          <note>
            2. res. 18 (v, mp)
          </note>
          <note>
            Votering:
          </note>
          <note>
            265 för utskottet
          </note>
          <note>
            32 för res. 18
          </note>
          <note>
            1 avstod
          </note>
          <note>
            51 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 71 m, 21 c, 20 fp, 13 kd
          </note>
          <note>
            För res. 18: 19 v, 13 mp
          </note>
          <note>
            Avstod: 1 m
          </note>
          <note>
            Frånvarande: 21 s, 8 m, 6 c, 6 fp, 3 v, 5 mp, 2 kd
          </note>
          <note>
            Gudrun Lindvall (mp) anmälde att hon avsett att rösta nej men
            markerats som frånvarande.
          </note>
          <note>
            Mom. 52 (redogörelse för mänskliga rättigheter i mottagarländer)
          </note>
          <note>
            1. utskottet
          </note>
          <note>
            2. res. 20 (m, c, fp, mp, kd)
          </note>
          <note>
            Votering:
          </note>
          <note>
            161 för utskottet
          </note>
          <note>
            136 för res. 20
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 1 c, 19 v
          </note>
          <note>
            För res. 20: 69 m, 20 c, 20 fp, 14 mp, 13 kd
          </note>
          <note>
            Frånvarande: 20 s, 11 m, 6 c, 6 fp, 3 v, 4 mp, 2 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            UU7 Verksamheten inom Europarådet
          </note>
          <note>
            Kammaren biföll utskottets hemställan.
          </note>
          <note>
            UU9 Verksamheten inom OSSE under 1996
          </note>
          <note>
            Kammaren biföll utskottets hemställan.
          </note>
          <note>
            6 § En allmän och sammanhållen arbetslöshetsförsäkring
          </note>
          <note>
            Föredrogs
          </note>
          <note>
            Arbetsmarknadsutskottets betänkande 1996/97:AU13
          </note>
          <note>
            En allmän och sammanhållen arbetslöshetsförsäkring
          </note>
          <note>
            (prop. 1996/97:1, 107 och 150)
          </note>
          <note>
            Kammaren biföll utskottets hemställan om att ärendet fick avgöras
            efter endast en bordläggning.
          </note>
          <note type="speaker">
            Anf. 97 PER UNCKEL (m):
          </note>
          <note>
            Herr talman! Socialdemokraternas historia om arbetslöshetsförsäkringen
            är en lång, lång lidandets historia. Bara sedan förra valet och
            Socialdemokraternas återkomst i regeringsställning har ändringar
            staplats på ändringar, felräkningar på felräkningar, missbedömningar
            på missbedömningar och undanflykter på undanflykter. Det är nog
            få riksdagsutskott som ovanpå allt detta, och dessutom så ofta,
            känt sig föranlåtna att rätta regeringen för att de värsta villorna
            skall kunna undvikas.
          </note>
          <note>
            Nu är det dags igen. Efter en lång nattlig uppgörelse med Landsorganisationen
            får riksdagen i nåder ytterligare ett förslag som Centerpartiet,
            kuriöst nog, bestämde sig för att in blanko och i efterhand acceptera
            - obesett. Det som har hänt säger en del om hur akassefrågor och
            frågor om ersättning vid arbetslöshet i Sverige numera hanteras.
            Det sker med en klackspark och det sker inte tillsammans med dem
            i Sveriges riksdag som möjligen skulle vilja ha en synpunkt med
            i laget, utan det sker i den socialdemokratiska landsorganisatoriska
            familjen.
          </note>
          <note>
            Moderaterna är djupt kritiska till det sätt på vilket a-kassefrågor
            behandlats under de gångna två och ett halvt åren. Vi är djupt
            kritiska till att regeringen inte förmår söka en god, stabil och
            klok lösning. I stället hoppar man från tuva till tuva för att
            till nöds kunna hålla sams med Landsorganisationen. Kritiken i
            form är emellertid ringa i förhållande till kritiken i sak. Låt
            mig peka på tre av de mest kritiska invändningarna som Moderaterna
            har mot det förslag som riksdagen nu skall debattera.
          </note>
          <note>
            Den första kritiska invändningen gäller att akasseprivilegiet
            bibehålls. Vi kommer alltså även framgent, om riksdagsmajoriteten
            blir den som det kan antas att det blir, att ha ett a-kassesystem
            där fackliga organisationer ges en privilegierad ställning och
            där det självklara, nämligen allmängiltigheten i försäkringen,
            alltfort skjuts på framtiden - Socialdemokraterna säger nej.
          </note>
          <note>
            Vår andra huvudkritikpunkt handlar om den obefintliga kopplingen
            mellan a-kassan och finansieringen av detta samt den lönebildningsprocess
            som regeringen själv säger sig är av central betydelse för att
          </note>
          <note>
            Sveriges ekonomi skall fungera väl.
          </note>
          <note>
            Om riksdagsmajoriteten får som den vill skall
          </note>
          <note>
            Sverige också i framtiden ha ett system där löneförhandlare glatt
            kan förhandla fram en hög arbetslöshet och skicka räkningen för
            denna till skattebetalarna.
          </note>
          <note>
            Med sådana villkor kommer ingen lönebildning värd namnet att
            kunna fungera.
          </note>
          <note>
            Vår tredje huvudinvändning handlar om att den tröstlösa rundgången
            mellan ersättning från a-kassa och AMS-åtgärder kommer att bibehållas.
            Regeringen inser visserligen att det här inte är bra. Den säger
            sig vilja införa vad den kallar för en omställningsförsäkring,
            men fantastiskt nog måste denna så välutredda fråga funderas på
            ytterligare någon tid - till ett litet stycke bortom nästkommande
            val.
          </note>
          <note>
            Det är av de här skälen som Moderaterna i dag yrkar avslag på
            hela regeringens förslag till ny a-kassa och begär ett nytt förslag.
            Det nya förslaget skall enligt vår mening vara en del av en hel
            politik för fler och riktiga jobb. A-kassan spelar ju inte bara
            en roll som ersättning till den som oförskyllt råkat ut för arbetslöshet,
            utan dess regler är också av avgörande betydelse för vår förmåga
            att bygga ett Sverige där alla människor får möjlighet att komma
            till sin rätt.
          </note>
          <note>
            Herr talman! Sverige behöver en total omläggning av politiken
            för arbete. I åtta punkter har vi moderater formulerat våra krav
            för att en sådan politik skall få kraft och verklighetsförankring.
            Låt mig i korthet rekapitulera dessa.
          </note>
          <note>
            Vi säger för det första att inga nya jobb kan komma till om skatterna
            på arbete och företagande driver arbete ur landet. Vi kräver lägre
            skatter för företagande och lägre skatter för arbete - särskilt
            lägre skatter för de låginkomsttagare som strax innan de slås
            ut från arbetsmarknaden hamnar i arbetslöshetens bidragsberoende.
            Av någon för oss outgrundlig anledning skall ju 70-80 % av deras
            samlade lönekostnader betalas i skatt.
          </note>
          <note>
            För det andra kräver vi att konkurrensen skall förbättras. Åtskilliga
            studier genom åren pekar på att konkurrensen inom vissa sektorer
            i den svenska ekonomin är otillräcklig. Till följd av att konkurrensen
            är otillräcklig går effektiviteten ned, och jobbskapandet med
            denna.
          </note>
          <note>
            För det tredje kräver vi att en kvalitativ kunskapsuppbyggnad
            ges företräde framför en kortsiktig platspolitik. Riksdagen är
            sannolikt enig om att det nya samhället kräver mera kunskaper.
            Men den insikten är inte nog för att föra också de konkreta besluten
            till en kunskapspolitik som går utöver detta med att bara erbjuda
            plats på en kurs.
          </note>
          <note>
            För det fjärde måste arbetsmarknaden och lönebildningen reformeras
            för att ge utrymme för mera nyskapande och variation. Sverige
            har en arbetsmarknad som i allt väsentligt alltjämt är uppbyggd
            efter regler och förhållanden som hör hemma i det industrisamhälle
            som nu så sakteliga är på väg att läggas till handlingarna. Sverige
            behöver en arbetsrätt som premierar entreprenörskap, variation
            och olikartade lösningar. Vi måste röra oss från det stora och
            kollektiva till avtal baserade på den enskilde individens egna
            önskemål.
          </note>
          <note>
            För det femte behöver krånglet i vårt samhälle minska, ett krångel
            som inte minst för de små företagen förorsakar betydande bekymmer.
            Med jämna mellanrum behöver statliga regler på företagen omprövas;
            detta för att pröva huruvida regler som en gång funnits fortfarande
            är giltiga för framtiden.
          </note>
          <note>
            För det sjätte måste arbetsmarknadspolitiken effektiviseras.
            För unga människor föreslår vi ett omfattande lärlingsprogram
            som inskolar dem i den företagsamhetens värld där framtidens jobb
            måste finnas.
          </note>
          <note>
            Arbetsmarknadsutbildningen måste fokuseras på arbetslivets verkliga
            krav och önskemål.
          </note>
          <note>
            För det sjunde måste Sverige fullt ut delta i det ekonomiska
            och monetära samarbetet i den europeiska unionen. Signalen om
            att Sverige nu var fullt berett till ett sådant deltagande skulle
            ge den injektion till nyföretagande och nyinvesteringar som Sverige
            så väl behöver.
          </note>
          <note>
            För det åttonde skall statlig och kommunal affärsverksamhet privatiseras.
            Det är inte till gagn för jobbskapandet om staten och kommunerna
            bedriver en ineffektiv företagsverksamhet, till förfång för de
            konkurrensutsatta företag som skulle kunna sättas i kommunernas
            och statens ställe.
          </note>
          <note>
            I en politik med dessa åtta ingredienser, herr talman, passar
            också en reformerad a-kassa in. Men, och det förtjänar att understrykas
            kraftigt, en politik av det slag som jag nu har diskuterat kräver
            att den genomförs i sin helhet, det går inte att genomföra den
            styckevis och delvis.
          </note>
          <note>
            Tyvärr är facit över regeringspolitiken för arbete mycket dystert.
            Återigen redovisar arbetsmarknadsmyndigheterna att arbetslösheten
            i Sverige kommer att förbli hög och att sysselsättningen kommer
            att förbli låg. Den enda ljusning man kan se förefaller att härröra
            från att regeringen bortpensionerar en del av arbetskraften från
            arbetsmarknaden för att därigenom frisera siffrorna. Arbetslösheten
            förblir trots dessa åtgärder likväl rekordhög. Regeringen förefaller
            att sätta ett hopp till en konjunkturuppgång runt hörnet, ett
            hopp som emellertid är fåfängt i den meningen att det visst kan
            knuffa ned arbetslösheten några tiondelar under kommande år men
            hjälper föga när de grundläggande problemen i ekonomin är strukturella.
          </note>
          <note>
            Enligt vår mening borde socialdemokraterna stoppa det nuvarande
            a-kasseförslaget i papperskorgen.
          </note>
          <note>
            Man borde återkomma med ett förslag till a-kassa där denna ses
            tillsammans med ett batteri åtgärder för att säkerställa nyinvesteringar
            och nya arbeten.
          </note>
          <note>
            Vi föreslår att en a-kassa införs efter följande principer tillsammans
            med de förslag som jag nu har diskuterat för ekonomin i övrigt.
          </note>
          <note>
            För det första skall försäkringen vara i bokstavlig mening allmän.
            Det saknas skäl att bibehålla fackliga privilegierade a-kassesystem.
            Den arbetslöshetsförsäkring vi vill ha vill vi se införd i den
            allmänna försäkring som gäller för övriga inkomstbortfall den
            enskilde kan råka ut för.
          </note>
          <note>
            Den försäkring vi förordar skall för det andra ge god ersättning
            vid bortfall av arbete. Vi föreslår att ersättningsnivån skall
            ligga kvar på dagens 75 % men föreslår samtidigt skattelättnader
            som gör att dessa
          </note>
          <note>
            75 % för den enskilde är mera värda än de 80 % den enskilde får
            med det förslag som riksdagsmajoriteten i dag uppenbarligen kommer
            att besluta om.
          </note>
          <note>
            Vi kräver för det tredje att arbetslöshetsförsäkringen skall
            vara en entydig omställningsförsäkring, som ger varje människa
            incitament att söka de arbeten som en politik för riktiga jobb
            i övrigt kan frambringa. Vi föreslår en ersättningstid om 300
            dagar men säger att det därutöver är fritt fram för de fackliga
            organisationerna och parterna på arbetsmarknaden att i övrigt
            överenskomma om de kompletteringar som man kan finna nödvändiga
            och angelägna utifrån de specifika villkor som gäller t.ex. bransch
            för bransch eller företag för företag.
          </note>
          <note>
            Vi föreslår för det fjärde att en ny arbetslöshetsförsäkring
            skall vara så konstruerad att det finns raka rör mellan löneförhandlingarna
            och finansieringen av a-kassan. Därför föreslår vi att en del
            av finansieringen av a-kassa skall ske genom egenavgifter, som
            emellertid skall kompenseras genom att skatten för de enskilda
            löntagarna sänks. Vid övergången från dagens system till det nya
            som vi föreslår skall utfallet för den enskilde vara neutralt.
            Om de löneförhandlingar som den enskilde genom sina organisationer
            ändå är ansvarig för leder till löneökningar som är oacceptabelt
            höga sett ur samhällsekonomins synvinkel, är det rimligt att de
            som har krävt löneökningarna också bär sin del av ansvaret för
            betalningen.
          </note>
          <note>
            En försäkring av det här slaget bör införas gradvis och på ett
            sätt som gör att dess införande står i överensstämmelse med effekterna
            av den politik för flera riktiga jobb som jag tidigare har skisserat.
            Jag läser i socialdemokratiska avisor och i socialdemokratiska
            riksdagsinlägg i landsortspressen att moderaternas förslag kommer
            att innebära att jag vet inte hur många hundratusen människor
            förefaller skola bli utförsäkrade i morgon dag om riksdagen skulle
            besluta i enlighet med vad moderaterna i dag föreslår. Sådant
            trams och sådan medveten förvrängning av oppositionens förslag!
          </note>
          <note>
            Ingen a-kassa kan klara effekterna av en socialdemokratisk massarbetslöshetspolitik.
            De förslag vi lägger fram lägger vi fram tillsammans med en politik
            som bevisligen kommer att skapa de nya arbeten som dagens arbetslösa
            så väl behöver, ty vi har komponerat ett a-kasseförslag som står
            i överensstämmelse inte med en socialdemokratisk politik utan
            i överensstämmelse med vad Sverige behöver när och om vi får en
            politik för flera riktiga jobb som kan ge arbetslösa nödvändiga
            arbeten.
          </note>
          <note>
            Det är detta, herr talman, vi söker mandat för. Det är därför
            vi i dag yrkar avslag på det ytterligare sammelsurium till a-kasseförändringar
            som socialdemokraterna nu för 78:e gången i ordningen föreslår
            riksdagen att besluta om. Vi måste äntligen i Sveriges riksdag
            förmå ta ansvar för en politik som i dess helhet återger människor
            tro på framtiden.
          </note>
          <note type="speaker">
            Anf. 98 ELVER JONSSON (fp):
          </note>
          <note>
            Herr talman! Arbetslöshet är nästan alltid en tragedi för den
            som drabbas. Förutom ett stort socialt avbräck innebär arbetslösheten
            att ekonomin försämras markant. Därför måste det finnas en bra
            omställningsförsäkring för dem som råkar ut för oönskad arbetslöshet.
            En god lösning är att i den generella välfärdspolitiken också
            ha obligatoriska socialförsäkringar. En rätt utformad sådan generell
            välfärdspolitik understöder människors oberoende och skapar därför
            frihet för den enskilde att själv forma sitt liv.
          </note>
          <note>
            Grunden för de resurser som krävs för en generell välfärdspolitik
            är ett eget arbete. Arbete är också en förutsättning för att kunna
            leva ett självständigt liv.
          </note>
          <note>
            Genom att arbeta har den enskilda människan möjlighet att försörja
            sig själv, skapa och påverka sitt eget liv. Men det egna arbetet
            medverkar också till det gemensamma och utgör en ekonomisk grund
            för att ta ansvar för människors sociala och ekonomiska välfärd.
            Möjligheten till arbete är den viktigaste förutsättningen.
          </note>
          <note>
            Sveriges allvarligaste problem är bristen på arbetstillfällen
            - inte att vi som nation skulle jobba för mycket.
          </note>
          <note>
            Regeringen har bristande insikter i att det är en näringsvänlig
            politik som skulle ge sysselsättningsökning. En sådan påbörjades
            1993 men har nu vänts i sin motsats. Det senaste året minskade
            sysselsättningen med ca 66 000 personer enligt SCB. Det är därför
            förvånande att regeringen inte inser att det behövs åtgärder som
            skapar jobb genom företagande.
          </note>
          <note>
            Folkpartiets linje är att den främsta försvarslinjen mot arbetslösheten
            går genom fler och nya jobb. I stället går nu regeringen den motsatta
            vägen och genomför åtgärder som i allt större utsträckning medverkar
            till att folk jobbar mindre. I denna politik har a-kassan blivit
            en mjölkko som skall utnyttjas till snart sagt allting, bara den
            leder till färre i sysselsättning och därmed färre i arbetslöshetsstatistiken.
          </note>
          <note>
            Herr talman! I morse blev jag riktigt glad. Stora uppslag i morgontidningar
            sade: Arbetslösheten på väg ned. Men det glada budskapet var en
            prognos.
          </note>
          <note>
            Och så sade man att det enda man var säker på var att det var
            dystert och att den öppna arbetslösheten kommer att öka jämfört
            med förra året från 8,1 till 8,4
          </note>
          <note>
            procentenheter. En förutsättning för att den s.k. glada prognosen
            skulle slå in är att folk som redan har ett arbete lämnar arbetsmarknaden
            i den takt regeringen har tänkt sig. Det gör att arbetskraften
            minskar, och det påverkar i sin tur procenträkningen när det gäller
            arbetslösheten åt rätt håll. Fler skulle få arbeten.
          </note>
          <note>
            Herr talman! Vi minns att för mindre än tre år sedan utlovade
            ledande socialdemokrater i denna kammare snabbt sjunkande arbetslöshetstal,
            som i sin tur skulle vara välgörande för landets ekonomi. Redan
            nästföljande år, dvs. då 1995, skulle arbetslösheten vara under
            5 %
          </note>
          <note>
            Men efter två och ett halvt år av socialdemokratiskt regerande
            minskar sysselsättningen och arbetslösheten ökar - detta trots
            att vi har en hygglig konjunktur. Arbetsmarknaden präglas av stiltje,
            och hindren för att stimulera företagande och jobb är alltför
            många.
          </note>
          <note>
            1993 beslutade man på förslag av den förra regeringen att en
            allmän obligatorisk försäkring skulle inrättas och att statliga
            a-kassor skulle finnas som täckte hela landet, och detta trädde
            i kraft under 1994.
          </note>
          <note>
            Under hösten samma år skulle yviga socialdemokratiska vallöften
            infrias. Återställaren kom som på beställning stöttad av Vänsterpartiet.
            Regelsystemet återställdes i huvudsak till vad som gällde före
            införandet av den allmänna obligatoriska försäkringen och arbetsvillkoren
            skärptes.
          </note>
          <note>
            Den 1 juli 1995 förändrades bl.a. avstängningsreglerna.
          </note>
          <note>
            I kompletteringspropositionen våren 1995 föreslogs förändringar
            när det gäller ersättningsnivåer och deltidsbegränsningar. Nivåerna
            sänktes från 80 till
          </note>
          <note>
            75 %.
          </note>
          <note>
            I tillväxtpropositionen hösten 1996 föreslogs att arbetsvillkoren
            skulle skärpas så att man inte skulle kunna kvalificera sig för
            arbetslöshetsersättning första gången på annat sätt än genom ett
            reguljärt arbete.
          </note>
          <note>
            Sysselsättningspropositionen ledde fram till det s.k. 12 juli-beslutet
            1996.
          </note>
          <note>
            Förslag i budgetpropositionen rörande överhoppningsbar tid lades
            fram.
          </note>
          <note>
            Utskottets behandling av budgetpropositionen innebar att riksdagen
            den 12 december 1996 beslöt att ikraftträdandet av det fem månader
            gamla beslutet -
          </note>
          <note>
            det s.k. 12 juli-beslutet - skulle skjutas upp till den
          </note>
          <note>
            1 juli 1997.
          </note>
          <note>
            Vi fick förslag om en allmän och sammanhållen försäkring som
            bl.a. innebar att 12 juli-beslutet skulle utgå och att det skulle
            införas andra förändringar i
          </note>
          <note>
            ALF-lagen och KAS-lagen under 1997. Den 1 januari
          </note>
          <note>
            1998 skall den nya lagen börja gälla.
          </note>
          <note>
            Det kom nya förslag i vårpropositionen.
          </note>
          <note>
            Det kom förslag i proposition 1996/97:63 om ändrade regler för
            sjukpensionerade.
          </note>
          <note>
            Herr talman! Summa summarum av denna redovisning är att från
            våren 1995 till dags dato har arbetslöshetsförsäkringen behandlats
            i tio propositioner på mindre än två år. Tala om kreativitet!
            Till saken hör att riksdagen vid flera tillfällen har tvingats
            ändra på regeringens förslag. Detta gäller också dagens betänkande.
          </note>
          <note>
            Det som är betecknande för regeringens hantering av arbetslöshetsförsäkringen
            är en exceptionell ryckighet. Besked och kontrabesked har slängts
            vårdslöst i väg till riksdagen, inte sällan med många ofullkomligheter
            och motsägelsefulla ställningstaganden. Till detta kommer besked
            och kontrabesked till den statliga ARBOM-utredningen.
          </note>
          <note>
            Arbetsmarknadsdepartementet och regeringen har i omgångar satt
            i gång flera utredningar som arbetar med frågor som rör arbetsmarknadspolitiken.
            Så här i efterhand råder det inget tvivel om att det var för att
            söka rådrum när regeringen också hade stor beslutsvånda. Byte
            av departementsledning torde inte heller ha underlättat det hela.
          </note>
          <note>
            I den s.k. tillväxtpropositionen betonas att arbetslinjen borde
            förstärkas. Arbetsvillkoret skulle skärpas och arbetslöshetsförsäkringens
            roll som omställningsförsäkring markeras än en gång. Man skrev:
          </note>
          <note>
            "Det måste finnas en bortre parentes." ARBOM-
          </note>
          <note>
            utredningen redovisar att detta måste ha avsikten att begränsa
            att man fick en rundgång mellan kontant stöd och försörjning via
            arbetsmarknadspolitiska åtgärder, som i sin tur samtidigt skulle
            kvalificera för en ny ersättningsperiod. Intressant är också att
            även
          </note>
          <note>
            Arbetsmarknadspolitiska kommittén talade om att det måste finnas
            en bortre parentes. Den framtida försäkringen bör utformas på
            ett sådant sätt att det innebär
          </note>
          <note>
            "tydliga krav på aktivitet från den försäkrades sida".
          </note>
          <note>
            Under tiden hade regeringen fått med sig riksdagen på ett förslag
            om en sänkning av procentsatsen för a-kassenivåerna. Den våldsamma
            urladdning som socialdemokraterna stod för, påhejade av LO-
          </note>
          <note>
            ordföranden, om att fördöma den 80-procentiga nivån som den borgerliga
            regeringen införde ledde inte -
          </note>
          <note>
            vilket de flesta av de 30 000 som stod vid riksdagstrappan vid
            luciatiden före valåret 1994 hade tänkt sig
          </note>
          <note>
            - till någon förändring. Nu fick den socialdemokratiska regeringen
            stöd för en av valmakarna förtalad sänkning - stöd, inte bara
            från den egna riksdagsgruppen utan också från förmenta sparivrare
            hos både moderaterna och Centern. Kanske blev detta upptakten
            till att Centern snällt sedan dess har legat "på rulle" också
            de gånger regeringskärran har tagit ut vida svängar.
          </note>
          <note>
            I juni förra året kom den framtvingade sysselsättningspropositionen.
            Samma dag kom det en proposition om en ekonomisk politik som skulle
            halvera den öppna arbetslösheten till år 2000. I sysselsättningspropositionen
            ingick ett antal förslag till förändringar i anslagen och förändringar
            som skulle träda i kraft den 1 januari 1997. Men sedan kom budgetpropositionen
            under hösten, och vid utgiftsområde 13 under avsnittet Ekonomisk
            trygghet vid arbetslöshet föreslås ett antal förändringar i 12
            juli-beslutet. Vissa förändringar i anslagsberäkningen föreslås
            också i budgetpropositionen. Bl.a. föreslogs att Arbetsmarknadsfondens
            skuld på många miljarder skulle avskrivas, varför räntebetalningarna
            från 1997 inte kommer att belasta anslaget. Ja, herr talman, den
            kreativa bokföringen är det inget fel på.
          </note>
          <note>
            Men ARBOM-utredningen fortsatte att arbeta.
          </note>
          <note>
            Man hade inte fått några nya direktiv, utan man hade utgått från
            de ursprungliga. Men det har också varit nödvändigt att anpassa
            utredningens arbete till de ständiga ingrepp i arbetslöshetsförsäkringen
            som skett under de år som utredningen verkat, suckar ARBOM-
          </note>
          <note>
            utredningen tungt i sitt slutbetänkande. Och sedan kommer man
            med ett intressant inlägg: "Inriktningen att skapa en långsiktig,
            stabil försäkring ligger fast, liksom målet att arbetslöshetsersättningen
            skall vara en omställningsförsäkring. Mer eller mindre kortsiktiga
            förslag inspirerade av den nu mycket höga arbetslösheten har utredningen
            inte tagit fasta på. Då hade det över huvud taget inte varit möjligt
            att bli klar inom den utsatta tiden." Så långt ARBOM-
          </note>
          <note>
            utredningen.
          </note>
          <note>
            Regeringens förslag bygger i huvudsak på nuvarande lagstiftning
            vars förarbeten kommer att bli gällande för den nya lagen. En
            intressant jämförelse kan göras med vad utskottsmajoriteten anfört
            i sitt betänkande vid behandlingen av sysselsättningspropositionen.
            Där gör finansutskottet bedömningen:
          </note>
          <note>
            "Det kontanta arbetsmarknadsstödet är komplicerat och svårtillgängligt."
            Man påpekar också att det är samma lagar som har gällt ända sedan
            1973. De ursprungliga förarbetena är numera av begränsad betydelse
            för förståelsen av lagreglerna. Och så säger man att för att tränga
            in i regelsystemet måste vägledning hämtas från behandlingen av
            ett antal propositioner i betänkandena.
          </note>
          <note>
            Tillämpningen underlättas inte heller av att flera av de förslag
            till förändringar som genomförs under de senaste åren har förelagts
            riksdagen i sådana sammanhang att fackutskotten inte varit beredande
            utskott. Detta leder till att om man skall få vägledning vid tolkningen
            måste man många gånger söka sig både till arbetsmarknadsutskottets
            yttrande och till finansutskottets betänkande.
          </note>
          <note>
            Så klämmer man till med: Från rättstillämpningssynpunkt är detta
            inte tillfredsställande. Sedan drömmer finansutskottet om nödvändiga
            regelförändringar av mera genomgripande slag. Man talar om att
            avvakta sådana från ARBOM-kommittén. I avvaktan på dessa är dock
            finansutskottet inte berett att motsätta sig förändringar. Man
            påtalar ånyo att de arbetsmarknadspolitiska åtgärderna skall syfta
            till en återgång till den reguljära arbetsmarknaden. Det får under
            inga omständigheter vara ett sätt att kvalificera sig för ytterligare
            ersättning. Då hotas arbetslinjen. Arbetslöshetsförsäkringen är
            och skall vara en omställningsförsäkring, sägs det.
          </note>
          <note>
            En annan stridsfråga har varit a-kassornas egenavgifter. För
            egen del minns jag hur dåvarande arbetsmarknadsministern Anna-Greta
            Leijon vid något uppriktigt tillfälle förde en avgiftshöjning
            på tal. Det rörde sig om någon enstaka procent av de nästan hundraprocentigt
            statsfinansierade avgifterna. Men det var på 80-talets glada dagar,
            så det kom snabbt av sig efter en tydlig tillrättavisning från
            Norra Bantorget.
          </note>
          <note>
            Sedermera har det vuxit fram en insikt också hos regeringen och
            den socialdemokratiska riksdagsmajoriteten om att det är orimligt
            med så låg andel av egenavgiften att den ändå måste justeras.
            När vi från utskottet för inte så länge sedan besökte Danmark
            blev vi varse att svenska a-kasseavgifter kanske låg på en sjundedel
            av vad en dansk försäkringstagare fick betala. En genomsnittlig
            a-kasseavgift uppgår till runt
          </note>
          <note>
            40 kr i månaden här i Sverige. Ännu lägre ligger t.ex.
          </note>
          <note>
            avgifterna för industritjänstemän och kommunalarbetare medan
            avgifterna för målare och musiker ligger ett stycke högre. Yrkesfiskarnas
            a-kassa tar ut en årsavgift på 1 200 kr och toppar därmed statistiken.
          </note>
          <note>
            I två mittenpartimotioner tas för övrigt yrkesfiskarnas a-kassa
            upp. Lagutskottets ordförande Agne
          </note>
          <note>
            Hansson och folkpartisterna Erling Bager och Sigge
          </note>
          <note>
            Godin föreslår att regelsystemet bör ses över och att
          </note>
          <note>
            Sveriges fiskares arbetslöshetskassa bör vara kvar även efter
            den 1 januari 1998. Utskottet anser att man behöver se över yrkesfiskarnas
            ersättningsrätt i syfte att lösa de problem som motionärerna har
            tagit upp.
          </note>
          <note>
            Det sägs vidare i utskottsutlåtandet att utvidgning av begreppet
            yrkesfiske bör omfatta viss beredning och försäljning av egen
            fångst. Genom en sådan utvidgning skulle man underlätta situationen
            framför allt för fiskare som också bedriver fiske i liten skala.
            Slutsatsen blir att utskottet ger regeringen detta till känna.
          </note>
          <note>
            Arbetsmarknadsutskottet utgår från att denna översyn bedrivs
            med största skyndsamhet. Detta är en av de få punkter där det
            råder total enighet. Det finns anledning för regeringen att återkomma,
            helst redan i höstens budgetproposition.
          </note>
          <note>
            Herr talman! Arbetslöshetsförsäkringen har under dessa drygt
            två socialdemokratiska regeringsår varit placerad i någonting
            som kan liknas vid en slänggunga. Utredningsarbetet har störts
            och körts över. Olika riksdagsbeslut har ryckt försäkringen fram
            och åter. Den stabila grund som beslöts 1993 och som gällde under
            1994, då det fanns en allmän och obligatorisk a-kassa, revs vårdslöst
            upp.
          </note>
          <note>
            De förändringar som den nuvarande regeringen har genomfört har
            ibland inneburit besvärande omständigheter, inte minst för dem
            som varit föremål för bistånd från a-kassan. Ersättningsnivåerna
            har sänkts.
          </note>
          <note>
            Frågan om en bortre parentes har diskuterats och utretts. Beslut
            har fattats och strax därefter upphävts.
          </note>
          <note>
            Beslut har även fattats om skärpta arbetsvillkor. Men även här
            har Socialdemokraterna och Centern backat i efterhand.
          </note>
          <note>
            Jag tror att det är viktigt att a-kassan får en chans att "sätta
            sig" och komma bort från dessa ständiga ändringar av spelreglerna,
            vilka slår hårt mot de arbetslösa.
          </note>
          <note>
            Regeringen säger sig vilja skapa en allmän och sammanhållen arbetslöshetsförsäkring.
            Det låter bra.
          </note>
          <note>
            Men det är fortfarande tal om en obligatorisk och allmän försäkring
            som alla våra andra socialförsäkringar, enligt den modell som
            rådde under 1994. Det sägs i propositionen att en fristående a-kassa
            skall skapas med komplement till dem som finns i dag.
          </note>
          <note>
            Men tyvärr vill inte regeringen göra denna nya akassa helt fristående.
            Fortfarande finnas det en koppling till rikstäckande organisationer
            som företräder anställda och företagare på arbetsmarknaden.
          </note>
          <note>
            Vi har uppfattningen att en fristående a-kassa måste vara statlig,
            inte korporativ. Det är närmast absurt att en statligt finansierad
            försäkring skall vara frivillig och att den till största delen
            skall skötas av privata organisationer. Folkpartiet föreslår därför
            att riksdagen beslutar att en statlig obligatorisk och allmän
            a-kassa inrättas efter de principer som gällde under året 1994.
          </note>
          <note>
            Vi välkomnar självfallet den uppmjukning i bestämmelserna om
            företagares möjligheter att få akassa som nu föreslås. En företagare
            som tillfälligt upphör med sin personliga verksamhet i sin egen
            rörelse skall nu få möjlighet till a-kasseersättning.
          </note>
          <note>
            Denna förändring kommer säkerligen att leda till att fler blir
            villiga att starta och driva företag.
          </note>
          <note>
            Vi välkomnar också att regeringen nu föreslår en återgång till
            en ersättningsnivå på 80 % - en linje och en nivå som Folkpartiet
            hållit på i såväl regeringsställning som nu under oppositionstiden.
            Välkommen upp, regeringen och utskottsmajoriteten, till en mer
            anständig nivå!
          </note>
          <note>
            Vi har hållit fast vid 80-procentsnivån och anser att den är
            den lägsta anständiga gränsen. Vi hävdar ännu mer bestämt att
            arbetslöshetsförsäkringen måste vara en omställningsförsäkring
            - inte en livslång försörjningsintäkt.
          </note>
          <note>
            Egenavgiften måste justeras i avsikt att minska statens utgifter.
            Det kan vara ett led i att förnya innehållet i en förändrad och
            förbättrad lönebildning.
          </note>
          <note>
            Dessutom torde det vara en begränsande faktor i den svåra frågan
            om det s.k. bidragsfusket.
          </note>
          <note>
            Till sist: Den första och främsta försvarslinjen mot arbetslöshet,
            som kostar så många onödiga miljarder, är att hävda möjligheten
            till nya arbetsplatser och nya varaktiga jobb - jobb som ger den
            enskilde förbättrad livskvalitet och god försörjningsbas. Det
            ger samhället de resurser som behövs för att välfärdsfrågor i
            vid mening skall kunna hävdas.
          </note>
          <note>
            Herr talman! Folkpartiet har medverkat i 7 av de
          </note>
          <note>
            40 reservationerna till betänkandet. Reservationerna
          </note>
          <note>
            2, 33 och 37 anser vi att det är särskilt angeläget att få riksdagens
            stöd för. Därför yrkar jag bifall till desamma.
          </note>
          <note type="speaker">
            Anf. 99 HANS ANDERSSON (v):
          </note>
          <note>
            Herr talman! Jag skall börja med att yrka bifall till fyra av
            den stora mängd reservationer som vänsterpartiet har fogat till
            betänkandet, reservationerna 6, 8,
          </note>
          <note>
            20 och 24.
          </note>
          <note>
            I sammanfattningen står det lakoniskt på en rad:
          </note>
          <note>
            Vänsterpartiet accepterar den nya arbetslöshetsförsäkringen men
            är kritiskt på några punkter. Det är väl egentligen ett understatement,
            men det uttrycker något av den sinnesstämning som vi i dag har.
            Vi har under ett antal år uttryckt mycket hård kritik mot uppemot
            tio propositioner och betänkanden samt i debatter i den här frågan.
          </note>
          <note>
            Jag vill påminna Margareta Winberg och Ingvar
          </note>
          <note>
            Johnsson om hur det lät när vi debatterade sysselsättningspropositionen
            förra sommaren. Det var i debatten om budgetpropositionen som
            vi diskuterade arbetsvillkoren, beräkningen av ersättning, bortre
            parentesen osv. Hur skulle man återställa till 80 %? På vilket
            sätt skulle man sänka underlaget och få ned indexeringen så att
            det inte skulle kosta någonting och man ändå kunde säga att man
            hade återställt ett procenttal?
          </note>
          <note>
            Det har varit bittert för mig som representant för vänstern,
            och det har varit bitter för mig som gammal fackföreningsman att
            se det enastående debacle som processen med a-kassan har inneburit.
            Detta är allvarligt inte bara för några av oss här i riksdagen
            som tycker att det är oerhört svårt att följa detta, utan det
            är naturligtvis allra mest allvarligt för de arbetslösa som hela
            tiden har haft ett hot över sig. De har lastats för arbetslösheten.
            Man har skurit ned för att få incitament ibland. Ibland har man
            sagt att man har skurit ned för att gynna sysselsättningen. Man
            har skurit ned för att rädda budgeten ibland. Men de arbetslösa
            människorna har drabbats, och många av dem har fått springa till
            socialbidragskön därför att den ersättning i a-kasseförsäkringen
            som de trodde på inte höll.
          </note>
          <note>
            Jag har ofta här talat om den roll som a-kassan har. Den spelar
            stor roll för de arbetande. Den spelar stor roll för att hålla
            ihop de arbetande med dem som är utslängda från arbetslivet och
            blivit arbetslösa. Det är en stor solidaritetsfråga och därför
            egentligen hjärtpunkten i mycket av den fackliga verksamheten.
          </note>
          <note>
            Det är därför vreden och förbittringen har varit så stor inom
            arbetarrörelsens kärna, inom fackföreningsrörelsen. Och det är
            därför man överallt inom EU försöker att få ned ersättningsnivåerna,
            försöker att korta ersättningsperioderna, försöker att skärpa
            arbetsvillkoren och försöker att göra precis allt det som har
            inträffat i Sverige. Skulle jag bli kvitt a-kassan, skulle jag
            få ned försäkringen på den nivå som bär upp det som vi använder
            den till, då skulle jag ha ett dödligt hot mot lönebildningsprocess,
            mot rättvisa, mot jämställdhet och solidaritet i vårt land.
          </note>
          <note>
            Göran Persson, för att nu ta till de verkliga kungsorden, har
            flera gånger under senare tid sagt: Det här gjorde vi inte särskilt
            bra. Frågan om a-kassan skötte vi inte alls bra.
          </note>
          <note>
            Jag får väl ta det, men jag hoppas att även Margareta Winberg
            i dag skall säga: Hans hade nog väldigt mycket mer rätt än vad
            jag insåg eller vågade säga förra året, för ett halvår sedan.
          </note>
          <note>
            Men Göran Persson har sagt: Detta gjorde vi dåligt. Vi tänkte
            inte igenom det hela. Konsekvenserna stod inte klara. Vi har tvingats
            att ändra oss.
          </note>
          <note>
            Detta är, som jag sade, skälet till att Vänsterpartiet trots
            allt accepterar detta. Om jag skulle ta upp alla detaljer på tio
            till tolv punkter, märker man att regeringen har backat hem där
            Vänsterpartiet har stått konsekvent och hela tiden. Men det innebär
            inte att vi är nöjda, därför att i flera fall har man fått klara
            finansieringen för att komma ned till 80 % på ett sätt som inte
            är rimligt.
          </note>
          <note>
            I vårbudgeten kommer man med 243 miljoner kronor som tas genom
            att försämra utbildningsbidragen för dem som inte har kommit in
            i a-kassan. Sedan sänker man nivån i utbildningsbidragen för dem
            som befinner sig i API och en del andra åtgärdstyper. Det är fråga
            om invandrare och andra som aldrig har haft chansen att ta sig
            in i a-kassesystemet. Man låter sedan de allra svagaste i viss
            mån vara med och betala systemets restaurering. Vi avvisar detta.
          </note>
          <note>
            Vi har i en mer omfattande reservation - reservation 3 - som
            handlar om inriktning, försökt beskriva det förlopp som faktiskt
            har varit, hur man har försökt att stänga ute människor från systemet,
            hur man har sänkt ersättningsnivåer och låtit deltidsarbetslösa
            kvinnor förlora ersättningsrätten etc., etc. Det har varit en
            sorglig process, som jag sade. Men genom att regeringen tvingades
            att sätta sig ned tillsammans med fackföreningsrörelsen har det
            ändå blivit någonting som kan vara utgångspunkt för en riktig
            restaurering av arbetslöshetsförsäkringen. Det accepterar vi.
          </note>
          <note>
            Låt mig bara säga något om Moderaternas modell med 75-procentsnivå,
            tak på 564 kr, tidsgräns på 300
          </note>
          <note>
            dagar, ingen som helst återkvalificering och arbetsvillkor på
            tolv månader. Jag frågar Per Unckel: Hur många har ni kvar sedan?
            Hur många skall stängas ute? Och hur skall de klara sig? Ni visar
            som vanligt en total likgiltighet för dem som verkligen har det
            svårt på en verkligt tuff arbetsmarknad. Men ni vill ju ha arbetsmarknaden
            till en riktig marknad. Den som inte klarar sig på marknaden får
            väl klara sig på något annat sätt.
          </note>
          <note>
            Låt mig ta upp några punkter. Vi har i reservation 6 tagit upp
            frågan om den bortre parentesen. Men den är ju borta, säger många.
            Nej, den är kvar, säger egentligen Margareta Winberg och den socialdemokratiska
            majoriteten. Men vad blir det av den? Ja, om några år skall det
            komma tillbaka ett utredningsresultat. Vad vi säger är att den
            bortre parentesen inte är rimlig. Det är en formell tidsgräns
            som man klipper till med. Vi menar att man i stället skall säga
            att vi har, och alltid har haft, en omställnigsförsäkring i
          </note>
          <note>
            Sverige. Vi har ganska korta ersättningsperioder i
          </note>
          <note>
            Sverige - och vi bör ha kvar dem. Men vi har en aktiv arbetsmarknadspolitik,
            byggd på arbetslinjen, som är avsedd att förstärka möjligheterna
            för den enskilde som drabbas av arbetslöshet.
          </note>
          <note>
            Med utbildning, beredskapsjobb och en mängd andra åtgärder, särskilt
            numera i en individuell handlingsplan, skall människor få hjälp
            att komma tillbaka.
          </note>
          <note>
            Det är inte så att de skall gå på livstid med a-kassa,
          </note>
          <note>
            Per Unckel. Det tycker ingen. Men det finns ingen anledning att
            ha en formell tidsgräns. Då har man sagt att det vid en viss tidsgräns
            inte längre finns någon mening att hålla på med arbetsmarknadspolitik.
            Då får man göra något annat. Är det inte socialbidrag och att
            göra ingenting, så får det vara något annat. Man får utreda det.
            Varför sätta upp en formell tidsgräns?
          </note>
          <note>
            Om det inte finns en meningsfullhet, skall i första hand politiken
            lastas för det, inte den enskilde. Skulle det vara meningslöst,
            då måste man hitta andra former. I den meningen har vi inget emot
            att man utreder andra försörjningssystem, andra meningsfulla verksamheter,
            och ser hur kommunerna kan kopplas in.
          </note>
          <note>
            Det har vi utvecklat i vår motion. Vi säger dock nej till den
            formella tidsgränsen.
          </note>
          <note>
            Regeringen är oerhört oklar. Jag läser litet grand ur propositionen.
            Man tycker att en bortre parentes måste till för att inte motverka
            att de arbetslösa tar tillfälliga arbeten. Vad är det för struntprat?
            På vilket sätt skulle det motverkas? Syftet med en tidsbegränsad
            ersättning är, heter det, inte att de långtidsarbetslösa skall
            få socialbidrag, utan att öka deras möjligheter till reguljärt
            arbete. Hur går det till? Det är ju fullständig rappakalja!
          </note>
          <note>
            Jag tror att det här har kommit till genom att man har klippt
            från en mängd olika dokument från flera års oklar diskussion i
            Regeringskansliet - eller mellan utskottsmajoriteten och Regeringskansliet,
            som jag förstår att det ibland har handlat om. Målsättningen är
            att ingen person skall bli utförsäkrad, men för dem som ändå blir
            det skall man utreda osv. Det är en oerhört oklar text, som egentligen
            slutar med ett utredningsuppdrag - kanske för att rädda ansiktet
            för den som är tvungen att vika när det gäller det formella kravet
            på en bortre parentes. Eller också gäller det bara att vinna tid
            och hoppas att det har blivit bättre tider när utredningsresultatet
            kommer tillbaka.
          </note>
          <note>
            Vänsterpartiets reservation 6 argumenterar kring arbetslöshetsproblemets
            strukturella orsaker och motiveringarna för att inte införa en
            bortre parentes, men ändå se på vad problemet gäller. Det handlar
            om möjligheten till återkvalifikation och på vilket sätt den skall
            fungera.
          </note>
          <note>
            Reservation 8 handlar om att restaurera systemet.
          </note>
          <note>
            Vi föreslår en nivå på 85 % 1999, och vi har i vårbudgeten också
            finansierat den reformen. Som svar säger utskottet: Ja, men det
            går väl inte att komma så långt. Då måste man ju ändra reglerna
            så till den milda grad att nästan inget blir kvar av försäkringen.
          </note>
          <note>
            Förutsättningen är alltså att man inte kan återställa akassan.
            Skall man återställa den på någon bit, så måste den försämras
            på en annan. Varför är det på det sättet?
          </note>
          <note>
            Det är inte statsfinansiella skäl som åberopas, utan det är en
            princip. Dagpenningbeloppen, taken, kan inte höjas, grundbeloppen
            kan inte höjas och procentnivån kan inte höjas. Vi vill tillbaka
            till 90 %.
          </note>
          <note>
            Första steget är en nivå på 85 % 1999. Jag skulle mycket gärna
            vilja ha svar från de socialdemokratiska representanterna på hur
            de ser på denna fråga.
          </note>
          <note>
            När det gäller arbetsvillkoren, har vi varit kritiska till de
            förändringar som har genomförts, men vi har accepterat förändringen
            på det ordinarie arbetsvillkoret - åtminstone tills vidare. Vi
            har föreslagit ett generösare, alternativt, kvalifikationsvillkor.
            Skälet är att många som får alltmer atypiska arbetsvillkor kan
            ha svårt att klara detta, men de kan ändå ha en god förankring
            på arbetsmarknaden. Vi har också sagt: Låt oss titta på effekterna
            av de successiva skärpningar som har genomförts i fråga om arbetsvillkoret!
            Låt oss komma tillbaka och få en utvärdering och se om det är
            så att vi nu stöter ut stora ungdomsgrupper och invandrargrupper
            så att vi får en segregation mellan dem som är med i ett system,
            något som ändå innebär en tänkbar trygghet, och dem som inte alls
            finns med i detta. Inte ens det utvärderingsuppdraget har man
            bifallit i utskottet. Jag skulle vilja höra hur man från utskottsmajoriteten
            ser på det här, och hur Margareta
          </note>
          <note>
            Winberg ser på det.
          </note>
          <note>
            Reservation 24 handlar om deltidsarbetslösheten.
          </note>
          <note>
            Där gick ju regeringen först fram och stoppade möjligheten till
            ersättningsrätt efter en period. Sedan sade man att man skall
            utreda vad man skall göra med alla dem som inte får något heltidsjobb
            och som inte heller får fyllnadsstämpla. Då visar det sig att
            många av dem i dag, 500 per månad - jag talade med Kommunals ledning
            så sent som i går kväll - går ut i heltidsarbetslöshet i stället
            för att vara deltidssysselsatta. Det är en orginell tillämpning
            av arbetslinjen, vill jag mena, men den blir logisk för den enskilde
            som inte klarar sin försörjning.
          </note>
          <note>
            Nummer ett för att nå rätten till heltidsarbete är arbetsrättsliga
            metoder. Nummer två är att förmedlingarna på allvar ägnar sig
            åt de deltidsarbetslösa.
          </note>
          <note>
            Det gör man inte i dag. Vi har åberopat Skaraexemplet och andra
            exempel. Om ni gör detta först, så skall ni se att ni snart får
            bort det missbruk som kanske kan vara 20-25 %, alltså överutnyttjande
            av fyllnadsstämplar. Det är möjligt. Men då drabbas inte de enskilda
            arbetslösa kvinnorna. Jag begriper inte hur regeringen agerar
            på denna punkt. Vi har även föreslagit att man återställer möjligheten
            till fyllnadsstämpling enligt tidigare principer, och vi har finansierat
            detta inom ramen för vårbudgeten.
          </note>
          <note>
            På ett område kanske jag ändå skall säga att vi fick litet bifall
            - så där litet grand. Vi hade föreslagit att vi skulle återställa
            indexeringen av kompensationen, av ersättningen. Tidigare var
            det ju så att man gick på industriarbetargenomsnittet en gång
            om året.
          </note>
          <note>
            Vi kan tänka oss andra indexeringar, har vi sagt. I
          </note>
          <note>
            stället har faktiskt ersättningarna sjunkit, och sedan legat
            kvar, sedan 1993. På det sättet blir det ju en allt mindre inkomstrelaterad
            försäkring. Alltfler inom olika förbundsområden hamnar ovanför
            taket och får över huvud taget ingen följsamhet.
          </note>
          <note>
            Nu sade utskottsmajoriteten att det här i alla fall är något
            som skall utredas. Men man kunde inte tänka sig att återinföra
            den gamla principen om följsamhet -
          </note>
          <note>
            som jag tycker är självklar i den mån vi skall prata om inkomstrelatering.
            På sjuksidan och föräldraförsäkringssidan är vi ju bundna till
            basbeloppsindexering, men här skulle vi vara följsamma mot lönenivån.
            Då säger politikerna: Ha, det bryr vi oss inte om! Jag förstår
            inte regeringen. Det kan inte vara statsfinansiella skäl bakom
            dessa negativa svar på våra propåer.
          </note>
          <note>
            Låt mig sedan säga att det i lagstiftningen dyker upp en del
            frågor som är relaterade till en friare användning av a-kassa,
            frågor som hänger ihop med resursarbeten och avgångsersättning.
            De senaste två åtgärdstyperna kommer vi att ta upp när vi diskuterar
            betänkanden om vårbudgeten. Låt mig bara kort säga att när det
            gäller frågan om ett flexibelt utnyttjande av a-kassan, tycker
            vi att det är mycket märkligt att dels ha en omställningsförsäkring
            som bygger på att man söker jobb, dels ha andra pengar som används
            till åtgärder. Sedan införs en slags dragningsrätt från akassan
            som regeringen har för åtgärdsliknande verksamheter, som gör att
            personen inte egentligen befinner sig i det a-kassetillstånd som
            a-kassan annars föreskriver.
          </note>
          <note>
            Om man vill ha projektverksamhet och aktivitet för de arbetslösa
            - och det vill vi också eftersom vi delar regeringens uppfattning
            - måste man se till att det finns möjligheter att föra över pengar
            från utgiftsområde 13 till utgiftsområde 14, för att vara riksdagsteknisk.
            Det har vi föreslagit. Se det som en åtgärd, och finansiera det
            som en åtgärd. Samordna det därmed med de resurser som arbetsmarknadsmyndigheter
            tilldelar arbetsförmedlingsnämnderna ändå. Det får inte vara något
            slags fria lekpengar som regeringen disponerar, och det gäller
            inte minst ett valår. Det är ju så ni har lagt det, arbetsmarknadsminister
            Winberg.
          </note>
          <note>
            Det har varit en dyster process. Det är bra att ni har backat
            hem i några viktiga frågor, men det finns ett flertal punkter.
            Trots att jag har en mängd reservationer har jag nöjt mig med
            fyra yrkande här i dag för att spara tid i riksdagsbehandlingen.
            Men lita på mig,
          </note>
          <note>
            Margareta Winberg! Ni kommer att höra av Vänsterpartiet i fortsättningen
            i denna grundläggande rättvisefråga för fackföreningsrörelsen
            och för tryggheten för de arbetslösa. Att arbetslösheten ökar
            har ingenting att göra med hur vårt a-kassesystem är utformat
            och att det skulle vara för generöst, tvärtom. Det är med trygghet
            som jag är beredd att kasta mig in i strukturförändringar. Det
            är med en aktiv politik som man får bukt med arbetslösheten. Och
            det har tyvärr den konstellation av socialdemokrater och centerpartister
            som har styrt landet under de senaste åren misslyckats med.
          </note>
          <note type="speaker">
            Anf. 100 PER UNCKEL (m) replik:
          </note>
          <note>
            Herr talman! Ingen kan betvivla Hans Anderssons engagemang för
            a-kassan. Men det är synd att hans engagemang tar slut strax innan
            vi skall skapa de riktiga jobben.
          </note>
          <note>
            I sitt anförande frågade han mig vad de arbetslösa skulle kunna
            klara sig på med Moderaternas förslag.
          </note>
          <note>
            Låt mig då rekapitulera vad jag sade från talarstolen för en
            liten stund sedan. För det första är de förslag som Moderaterna
            lämnar i fråga om a-kassan avhängiga de förslag om att skapa nya
            riktiga jobb som vi har lagt fram i andra sammanhang. Jag berättade
            om dessa i talarstolen om Hans Andersson möjligen missade dem.
          </note>
          <note>
            För det andra är det också avhängigt av att vi också får genomföra
            de skattesänkningar för enskilda som gör att nivåerna på arbetslöshetsförsäkringen
            inte blir någonting annat för den enskilde i reella pengar än
            vad Hans Andersson möjligen föreställer sig i sin agitation.
          </note>
          <note>
            Det är svårt att frigöra sig från intrycket att Hans
          </note>
          <note>
            Anderssons hela referensram med massarbetslöshetens Sverige inte
            är min. Min referensram är att det går att pressa arbetslösheten
            och att den a-kassa riksdagen fattar beslut om skall passa in
            i ett samhälle där det inte är massarbetslösheten utan sysselsättningen
            som är den stora ledstjärnan.
          </note>
          <note>
            Hans Anderssons generösa förslag till ersättningsregler skall
            dessutom ses tillsammans med att Vänsterpartiet förordar en politik
            som innebär en högre skattebelastning för företagande och enskilda.
            Summan av denna kardemumma är att jultomten Hans
          </note>
          <note>
            Andersson, alla goda gåvors givare, mer och mer börjar se ut
            som stora stygga vargen i det ögonblick då han rensar bort det
            som enskilda människor får betala - samma enskilda människor som
            Hans Andersson vill tillägna de bidrag han utlovar från talarstolen.
          </note>
          <note type="speaker">
            Anf. 101 HANS ANDERSSON (v) replik:
          </note>
          <note>
            Herr talman! Jag skall börja positivt, Per Unckel.
          </note>
          <note>
            Ibland kan vi dela ett perspektiv. Om vi skall prata om arbetslöshet,
            skall vi helst prata om sysselsättning.
          </note>
          <note>
            Det brukar vi säga båda två. Sysselsättningen har gått ned dramatiskt.
            Jag menar att det är katastrofalt för svensk ekonomi och för de
            människor som har kommit ut i arbetslöshet. För att lösa dessa
            problem skall vi ha ett starkt näringsliv, men vi skall också
            ha en stark offentlig sektor. Vi skall ha inriktningen på det
            Per Unckel kallar för riktiga jobb. Men kom ihåg att de finns
            både inom den privata sektorn och inom den offentliga sektorn.
            Skall vi göra detta, skall vi också använda statliga budgetpengar
            och skatteinstrumentet för att stimulera jobb i olika sektorer,
            skapa investeringar för en ekologisk omställning, se till att
            kommunerna får ökade resurser och inte kolossalt mycket mindre
            resurser.
          </note>
          <note>
            Jag lade märke till att Per Unckel hellre pratar om sitt program
            för nya jobb än om a-kassan nu när vi har betänkandet om a-kasseförsäkringen
            på bordet. Jag noterar drastiska försämringar för de arbetslösa.
            De som är drabbade av arbetslöshet får skärpta arbetsvillkor,
            kortare ersättningstider och drabbas av mycket tyngre finansieringsbörda.
            Just de som löper störst risk att bli arbetslösa får betala mest.
            Jag har inte så särskilt mycket pengar. Det är nämligen så att
            vi är mycket tuffare och snålare i vår budgetprocess än vad jag
            ser att Moderaterna är. Men vi har lösgjort
          </note>
          <note>
            600 miljoner kronor för de deltidsarbetslösas skull och för att
            höja dagpenningen något. Det är inte så mycket pengar, men vi
            har gjort det därför att vi tycker att det är så oändligt viktigt.
          </note>
          <note type="speaker">
            Anf. 102 PER UNCKEL (m) replik:
          </note>
          <note>
            Herr talman! Hans Andersson må förlåta mig om jag ser a-kassan
            tillsammans med frågor om hur de riktiga jobben skall komma till.
            Tragedin för socialdemokratin och tragedin för svensk arbetsmarknadspolitik
            är att man har trott att denna kan frigöras från den politik som
            skall skapa de riktiga jobben. Resultatet ser vi i dag, nämligen
            en sysselsättningsnivå i den svenska ekonomin som är lägre än
            någonsin. Jag tror att Sveriges riksdag, också när den diskuterar
            akassan, måste vara beredd att se de samband som gäller mellan
            a-kassa, arbetsmarknadspolitik och ekonomi.
          </note>
          <note>
            Gentemot dem som är arbetslösa finns det ingen åtgärd som är
            mer socialt lämplig än att sätta in alla krafter på att säkerställa
            att det finns jobb att tillgå för dessa människor. Allting annat
            är underordnat detta mål. Problemet i dag är att alltför mycket
            är koncentrerat på andra mål, medan en miljon människor hålls
            utanför arbetskraften. Vi fokuserar vår politik på att säkerställa
            att förändringar skall genomföras som gör att i synnerhet människor
            med låga inkomster och litet lägre produktivitet än andra också
            skall ha en chans att komma till sin rätt på en vanlig arbetsmarknad.
            Det går inte att genomföra något som är mer socialt riktigt. Det
            går inte heller att förorda något som är mer tillväxtfrämjande.
            Inga a-kasseregler i världen kan förta den prioriteringen, Hans
            Andersson.
          </note>
          <note type="speaker">
            Anf. 103 HANS ANDERSSON (v) replik:
          </note>
          <note>
            Herr talman! Jag är överens med Per Unckel här.
          </note>
          <note>
            Inga a-kasseregler i världen kommer att klara sysselsättningen.
            Det är två helt olika frågor. Jag tror att det var det sista jag
            sade i talarstolen.
          </note>
          <note>
            Men i massarbetslöshetens Sverige, som vi lever i, kan vi ändå
            se hur tudelad ekonomin är. Vi försöker att upprätthålla en god
            efterfrågan på arbetsmarknaden inom den offentliga sektorn i kommunerna.
            Det skulle också i första hand gynna kvinnorna. Vi försöker upprätthålla
            den effektiva efterfrågan i ekonomin.
          </note>
          <note>
            Det gör att de som har så oerhört litet att de står i socialbidragsköerna
            får ett större svängrum att konsumera mer och efterfråga mer.
          </note>
          <note>
            Per Unckel gör egentligen tvärtom. Han drar ned den offentliga
            efterfrågan. Han försämrar konsumtionsutrymmet för dem som har
            små inkomster. Då säger han att han sänker skatterna. Men det
            är ju för alla. Hur skall det gå för statsbudgeten? Vi sänker
            också skatterna för låginkomsttagare, men vi höjer skatterna -
            och nu gör det ont i foten - både för Per
          </note>
          <note>
            Unckel som riksdagsman och för högavlönade i övrigt i vårt samhället.
            Det är på de sättet ekvationen går ihop för Vänsterpartiet. Omfördelning
            är en viktig del både i att skapa jobb och att utjämna konsumtionskraften
            och få en bättre fart på svensk ekonomi.
          </note>
          <note>
            Jag är helt överens om att det inte är a-kasseregler som ger
            upphov till nya jobb. Men det är precis det som väldigt många
            nyliberaler i Per Unckels anda har trott. Om vi gör a-kassereglerna
            sämre får vi ned nivåerna. Då går ju också reservationslönerna
            ned. Då pressar vi lönenivåerna. Ja, det är ett bra sätt att ta
            död på facket, som jag sade. Det är ett bra sätt att tänja ut
            klassklyftorna, och det är ju egentligen det ni vill. Det ser
            jag när jag läser era motioner, och inte minst när jag läser ert
            manifest för de hoppfulla. Men då kan Per Unckel inte tänka på
            de arbetslösa.
          </note>
          <note type="speaker">
            Anf. 104 BARBRO JOHANSSON (mp):
          </note>
          <note>
            Herr talman! Arbetsmarknadsutskottets betänkande om utformningen
            av den nya a-kassan har i utskottet behandlats under stor tidspress
            tillsammans med förändringar i vårpropositionen som handlar om
            akassan.
          </note>
          <note>
            Beslut som rör en så stor del av människorna i vårt land tycker
            jag skall behandlas med respekt. Att utskottskansliet skall vara
            tvunget att formligen gå på knäna och att vi som skall vara ansvariga
            för beslut som kanske innebär en katastrof för många människor
            tvingas att ta ställning på så kort tid, är högst otillfredsställande.
            Arbetssituationen, herr talman, blir ju ohållbar då. Den socialdemokratiska
            regeringen tvingar tillsammans med Centern fram beslut under press,
            och resultaten och konsekvenserna av besluten kommer tyvärr att
            visa sig vara ohållbara längre fram.
          </note>
          <note>
            Vid behandlingen av motionerna ställde sig utskottet välvilligt
            till flera av Miljöpartiets krav. Det främsta kravet var att vi
            ställde oss avvisande till propositionens förslag om att statsbidraget
            till arbetslöshetskassorna endast skulle utbetalas en gång i månaden.
          </note>
          <note>
            Utbetalning bara en gång i månaden innebär att arbetslösa medlemmar
            kan komma att vänta i över en månad och studerande upp till tre
            månader innan man får sina pengar. Kommer man dessutom in i systemet
            vid fel tid blir väntan lång. För arbetslösa med redan dålig ekonomi
            kan detta bli förödande.
          </note>
          <note>
            Arbetsbelastningen på a-kassornas administration skulle med regeringens
            förslag bli väldigt ojämn, och det skulle krävas att a-kassorna
            hade en buffert med likvida medel för extra utbetalningar. Att
            a-kassan gör extra utbetalningar är mycket vanligt. Folk behöver
            betala sin hyra och de behöver pengar till mat. Det är glädjande
            att utskottet nu går på Miljöpartiets linje och att vi därigenom
            stoppar detta vansinniga förslag.
          </note>
          <note>
            Men, herr talman, jag kan som representant för ett parti som
            är mindre än regeringspartiet tycka att man i anständighetens
            namn någon enda gång kan erkänna från det stora partiet att förslagen
            har kommit från i detta fall Miljöpartiet, att det i verkligheten
            är Miljöpartiet som stoppar utbetalning av a-kassa en gång i månaden.
            Jag tror inte att det skadar att någon gång vara litet ödmjuk
            i politiken och visa: Visst, vi tyckte detta var ett bra förslag.
            Men, herr talman, det är trots allt glädjande för alla arbetslösa
            att förslaget nu stoppas.
          </note>
          <note>
            Man kan fråga sig, herr talman, vad en försäkring skall vara
            till för. Tycker socialdemokraterna och regeringen inte att det
            viktigaste med en försäkring är att så många som möjligt skall
            kunna vara med när regeringen nu skärper kraven för inträde?
          </note>
          <note>
            Visst har man i denna proposition sänkt kraven från i somras,
            från nio månader till sex månader. Men detta är en skärpning i
            och med att man ändå höjer kraven från nuvarande fem månader till
            sex månader i arbetsvillkoret. Det är nu svårare än någonsin att
            komma in i en arbetslöshetskassa. När a-kassan var lättillgänglig
            var också arbetslösheten låg. Men nu när arbetslösheten drabbar
            så många skärps alla krav för att få tillträde. Vill man att människor
            skall vara försäkrade eller inte? Var är det vettigast att människor
            finns, i a-kassan, inom socialen eller på gatan?
          </note>
          <note>
            Kravet på sex månaders arbetad tid är anpassat till storstadsregioner
            där en arbetsmarknad värd namnet fortfarande existerar - kanske.
            Invånare i övriga kommuner i Sverige kan svårligen nå upp till
            detta krav, bl.a. till följd av kommunala och privata inriktningar
            på turistsektorn som är begränsad till sommar, jul, sportlov och
            påsk. Turistsektorn har blivit en käpphäst för alla landsbygdskommuner
            att ta till som räddare undan den hemska arbetslöshetsnöden. Satsning
            på turism, sägs det, ger effekter på annan verksamhet, men bara
            under säsongen, och denna uppgår definitivt inte till sex månaders
            arbetstid.
          </note>
          <note>
            Har regeringen något paraplyseende? Synkronisering på alla nivåer
            behövs, varför arbetsvillkoret inte får göras tuffare. Eller är
            det så att regeringen nu eftersträvar samma sorts flyttpolitik
            som på 1970-
          </note>
          <note>
            talet?
          </note>
          <note>
            Herr talman! I propositionen skriver man att nya tendenser på
            arbetsmarknaden gör att tidsbegränsade anställningar har ökat
            med 100 000 sedan 1990 och att de utgjorde 14 % av alla anställningar
            1996. Sedan gör man den i mitt tycke felaktiga analysen att någon
            markant ökning av tidsbegränsade arbeten således inte har skett
            under 1990-talet.
          </note>
          <note>
            För dessa hundra tusen kan ett utökat krav på arbete bli katastrofalt.
            Miljöpartiet föreslår ett arbetsvillkor på fyra månader med minst
            70 timmars arbete per månad för att underlätta för grupper med
            tillfälliga arbeten och nytillträdande ungdomar som får allt svårare
            att över huvud taget få fotfäste på arbetsmarknaden.
          </note>
          <note>
            Regeringens syn att endast de som har en fast förankring på arbetsmarknaden
            skall kunna komma med i a-kassan är ett hån mot alla dem som ställs
            utanför.
          </note>
          <note>
            Allt större spärrar upprättas mot dem som inte är tillsvidareanställda.
            Det alternativa arbetsvillkoret i propositionen är otroligt krångligt.
            Miljöpartiet har föreslagit att preciseringen att det alternativa
            arbetsvillkoret skall fördela sig på 30-dagarsperioder, skall
            utgå. Detta har utskottet också beslutat. Det glädjer mig och
            alla dem som skall administrera utbetalningarna.
          </note>
          <note>
            Om administration får kosta hur mycket som helst är det bra med
            ett system som dessutom ger arbetstillfällen för a-kassehandläggare
            - ett hett tips till alla arbetslösa att utbilda sig till. Hur
            skulle ett så krångligt system kunna göras lättfattligt för alla
            dem som drabbas av systemet?
          </note>
          <note>
            Att det nu, herr talman, också införs ett särskilt medlemsvillkor
            som en ytterligare skärpning verkar mycket onödigt och medför
            ytterligare en komplikation för en smidig, billig och rättvis
            administration.
          </note>
          <note>
            Detta säger vi i Miljöpartiet nej till.
          </note>
          <note>
            Utskottet ändrar nu villkoret om arbete i i genomsnitt 17 timmar
            under fyra veckor till att gälla en period om fem veckor. Detta
            är inte speciellt generöst och kommer tyvärr inte att underlätta
            administrationen nämnvärt. Jag undrar vad arbetsgivarna kommer
            att tycka om att skriva ut arbetsgivarintyg i tid och otid som
            kommer att bli fallet.
          </note>
          <note>
            Människor kommer inte att veta om de är med i akassan eller inte.
            De kommer inte att veta om de verkligen uppfyller medlemsvillkoret
            eller inte, och de kommer därför att sväva i ovisshet. Exempel
            är de med jourtjänstgöring eller korta vikariat. De kanske jobbar
            intensivt i två veckor, är borta i tre veckor och arbetar sedan
            i två veckor igen. Dessa människor kommer aldrig att komma in
            i a-kassan. Människor i turistbranschen, guider och översättare
            är andra exempel. Många är helt naturligt kvinnor och detta kommer
            då att bli en utmärkt kvinnofälla. Är detta att driva arbetslinjen?
          </note>
          <note>
            Syftet sägs i propositionen vara att man skall ha tillräcklig
            anknytning till arbetsmarknaden. Vad är det? Skall kvinnor och
            ungdomar hänga utanför arbetsmarknaden?
          </note>
          <note>
            Detta kan ju, herr talman, innebära att man uppfyller arbetsvillkoret,
            men inte medlemsvillkoret. Syftet att man skall ha tillräcklig
            anknytning till arbetsmarknaden i medlemsvillkoret tycker jag
            uppfylls mer än väl av arbetsvillkoret.
          </note>
          <note>
            Herr talman! Miljöpartiet har också invändningar mot de oerhört
            stränga villkoren med karensdagar när det gäller att sluta en
            anställning utan giltig anledning.
          </note>
          <note>
            Redan i riksdagens förra behandling fick Miljöpartiet igenom
            en mildring av karensdagarna från föreslagna
          </note>
          <note>
            60 dagar till 45 dagar. Utskottet kom då med skrivningar som
            skulle vara generösa, men det har i verkligheten visat sig att
            de som slutar sitt arbete behandlas hårdare än andra kategorier.
          </note>
          <note>
            Människor som av olika anledningar mår mycket dåligt på sin arbetsplats
            och kanske t.o.m. får läkarintyg om psykisk obalans på grund av
            förhållanden på arbetsplatsen får inte den behandling som kanske
            kunde ha förväntats. När man efter stor ångest kanske lämnar sin
            arbetsplats möts man av beskedet att man har 45 arbetsdagars karenstid
            vad gäller a-kassan. I
          </note>
          <note>
            den situation man då befinner sig är detta ett hårt slag.
          </note>
          <note>
            Man skall betala hyra, dagis m.m.
          </note>
          <note>
            När allt faller sönder tar man till drastiska åtgärder och klarar
            sig inte längre. Miljöpartiet vill mot denna bakgrund att det
            sker en återgång till 20 dagars karenstid, som också den kan vara
            nog så svår för dem som befinner sig i de här omständigheterna.
          </note>
          <note>
            Herr talman! Miljöpartiet tycker att det är bra att utskottet
            nu går in för andra regler för medlemmar i ekonomiska föreningar
            och i kooperativa företag, vilka tidigare varit utestängda från
            a-kassan. Detta är föranlett bl.a. av en motion från Miljöpartiet.
          </note>
          <note>
            Miljöpartiet säger nej till att åldersgränsen för den förlängda
            ersättningsperioden om 450 dagar höjs från
          </note>
          <note>
            55 till 57 år. I propositionen motiveras detta med förekomsten
            av OTA samt med att långa ersättningsperioder riskerar att förlänga
            arbetslösheten. Jag undrar då helt stilla om det har blivit lättare
            för äldre att återinträda på arbetsmarknaden till följd av OTA
          </note>
          <note>
            och förkortade ersättningsperioder. För denna grupp av äldre
            arbetslösa är argumenteringen lindrigt sagt haltande. Det är ett
            mycket dåligt underbyggt förslag utan förankring i verkligheten.
          </note>
          <note>
            Förslaget till "resursarbeten", den s.k. Kalmarmodellen, är inte
            något lysande förslag. Följdriktigt säger
          </note>
          <note>
            Miljöpartiet nej till detta. Att någon skall bli avskedad från
            sitt jobb i offentlig sektor för att senare komma tillbaka som
            resursperson är ingen lyckad lösning. Det sägs att detta inte
            skall tränga ut andra arbeten, men resurspersonerna kommer helt
            naturligt då och då att tas in som vikarier med full betalning,
            och detta om något tränger ut sådana som tidigare har kunnat träda
            in som vikarier. Det vore väl bättre om alla klutar sattes in
            för att behålla de berörda på deras ursprungliga platser.
          </note>
          <note>
            Också den s.k. generationsväxling som regeringen vill införa
            i vårpropositionen är ganska kortsiktig. Det kan tyckas bra att
            ersätta en äldre med en yngre på en arbetsplats, men det är inte
            bra att på detta sätt byta ut en grupp mot en annan på arbetsmarknaden.
            Äldre arbetskraft kan härvid känna sig tvingad att sluta till
            förmån för yngre personer och kommer då att betraktas som utanför
            systemet. Jag tycker att det är en konstlad form av arbetstidsförkortning.
            Den som dessutom inte fyller år i rätt vecka kommer inte heller
            att kunna ta chansen, även om vederbörande skulle ha velat göra
            det.
          </note>
          <note>
            Det blir därtill de unga som får betala detta utbyte med 624
            miljoner kronor. Med tanke på att man tidigare har slopat förtidspensionering
            på grundval av arbetsmässig bedömning är förslaget inkonsekvent.
          </note>
          <note>
            Herr talman! Miljöpartiet vill ha en helhetssyn på samordningen
            av socialförsäkringssystemen. Socialförsäkringarna skall ge en
            grundläggande försörjning, där så få som möjligt skall utestängas
            eller ramla mellan stolarna. Miljöpartiet har föreslagit införande
            av ett s.k. brutet tak med en kortvarig del, en omställningsförsäkring,
            och en del som skyddar mot långvarigt inkomstbortfall. Lämplig
            tid för omställningsförsäkringar är två år.
          </note>
          <note>
            Vi har i motioner i anslutning till vårpropositionen föreslagit
            att ersättningsnivån skall höjas till 85 % för inkomster upp till
            ca 12 700 kr och för inkomstdelar däröver till 40 %.
          </note>
          <note>
            Miljöpartiet föreslår ett vidgat utredningsuppdrag vad gäller
            den i propositionen aviserade utredningen av den bortre parentesen.
            Vi vill att utredningen skall få i uppdrag att utreda en total
            sammanslagning av försäkringsskyddet vid långvarig ohälsa och
            arbetslöshet samt en sammanslagning på kommunal nivå av arbetsförmedlingarna,
            försäkringskassorna och delar av socialtjänstens verksamheter.
          </note>
          <note>
            Herr talman! Jag står givetvis bakom alla Miljöpartiets reservationer
            men yrkar bifall endast till reservationerna 7, 16, 26 och 31
            vid betänkandet.
          </note>
          <note type="speaker">
            Anf. 105 DAN ERICSSON (kd):
          </note>
          <note>
            Herr talman! Vi är nu framme vid slutfasen i arbetet med ännu
            en av regeringens återställare. Spåren från de tidigare förskräcker
            ju. Jag har läst igenom regeringens egen näringslivsrapport och
            konstaterat att de positiva kurvor som fanns för arbetsmarknadsutvecklingen,
            bl.a. för företag, har brutits under den socialdemokratiska regeringens
            period. Det är en orsak till att vi nu har problem också med a-kassan.
          </note>
          <note>
            Vi har fått en ökad arbetslöshet. Vi har fler öppet arbetslösa
            än vid samma tidpunkt förra året, och även den totala arbetslösheten
            har ökat. Vi har fler långtidsarbetslösa än under motsvarande
            vecka förra året.
          </note>
          <note>
            Efter regeringen Perssons tillträde har vi på ett år tappat 51
            000 platser i sysselsättningen. Enligt AMS-
          </note>
          <note>
            prognosen från i går kommer ytterligare 46 000 personer att tappas
            sysselsättningsmässigt under 1997.
          </note>
          <note>
            Detta är den verklighet som råder på det område som socialdemokraterna
            faktiskt vann valet på 1994. Man lovade att se till att få folk
            i jobb och att fixa till sysselsättningen. Verkligheten har blivit
            en annan. Vi har fått en ökad arbetslöshet.
          </note>
          <note>
            Man frågar sig då om det här har någonting att göra med a-kassan.
            Jo visst är det så. Detta är en grundorsak till att man diskuterar
            hur man skall finna former för finansiering av de skenande kostnaderna
            för arbetslöshetsförsäkringen. Pengarna räcker ju inte till. Regeringen
            återkommer gång på gång med begäran om extraanslag i mångmiljardstorlek.
            Så visst hör arbetsmarknadspolitiken mycket tydligt samman med
            a-kassefrågan.
          </note>
          <note>
            Som här redan har sagts kan konstateras att regeringen har snubblat
            sig fram genom a-kassefrågan. Jag skall inte rekapitulera detta
            här, men det har varit till allvarligt men för dem som berörs
            av a-kassan och dess regelsystem.
          </note>
          <note>
            Kristdemokraternas linje är att hålla fast vid en obligatorisk
            allmänförsäkring för alla enligt den modell som infördes under
            den förra mandatperioden.
          </note>
          <note>
            Det är det rättvisa sättet att bygga upp en arbetslöshetsförsäkring.
            Jag vill med detta yrka bifall till reservation 2, som berör denna
            fråga.
          </note>
          <note>
            Jag vill ge ett exempel på en grupp som nu inte omfattas av arbetslöshetsförsäkringen,
            något som berörs i reservation 28, som jag också yrkar bifall
            till.
          </note>
          <note>
            Det gäller 8 000 familjehemsföräldrar som i dag saknar rätt till
            arbetslöshetsförsäkring. Vilken rättvisa ligger i detta? Jag kan
            presentera ett antal fall där personer som gör en stor arbetsinsats
            helt plötsligt ställs på bar backe. Det är det som det handlar
            om.
          </note>
          <note>
            Vad är detta för rättvisa i en arbetslöshetsförsäkring?
          </note>
          <note>
            Vad skriver då utskottet om vårt krav i detta sammanhang? Man
            anger oerhört kortfattat som enda motivering för avslag:
          </note>
          <note>
            "Utskottet är inte berett att i nuläget föreslå någon förändring
            jämfört med den praxis som gäller i dag."
          </note>
          <note>
            Det är inte någon direkt uttömmande argumentation för att man
            skall utesluta just den här gruppen, ett antal tusen personer,
            från rätt till arbetslöshetsförsäkring. Jag skulle vilja fråga
            socialdemokraternas representant i utskottet Ingvar Johnsson om
            han kan ge ett svar på frågan varför man utesluter just denna
            grupp.
          </note>
          <note>
            Jag har tagit upp detta bara som ett exempel, herr talman, på
            en grupp som inte omfattas av arbetslöshetsförsäkringen. Vi vet
            att det är många fler som nu står utan försäkringsskydd.
          </note>
          <note>
            Herr talman! Jag vill också något kommentera Per
          </note>
          <note>
            Unckels inlägg. Moderaterna har valt att rakt av yrka avslag
            på hela propositionen och därmed ställa sig vid sidan om debatten
            om utformningen av reglerna för en a-kassa. Det är möjligt att
            man kan välja en sådan väg, men vi har för vår del valt att diskutera
            innehållet i förslagen, även om vi vill ha en principiellt annan
            uppläggning av a-kassan. Jag tycker att det är principiellt viktigt
            att vi diskuterar innehållet i de regeringsförslag som läggs fram.
            Det kommer att vara svårt att ha Moderaternas förslag som grund
            för en regeringspolitik i den här frågan.
          </note>
          <note>
            Sedan var det 80-procentsnivån. Kristdemokraterna har hela tiden
            hävdat att det var fel att sänka nivån från 80 % till 75 %. Det
            var något som regeringen genomförde. Detta har drabbat enskilda
            hårt. De har fått ställa sig i socialbidragskön. Det har drabbat
            kommunerna hårt. Kostnaderna för socialbidragen har ökat för kommunerna.
            Det har inneburit att jobb har trängts ut från omsorgen och skolan.
            Fler människor har ställts i arbetslöshetskön. Det ökar kostnaderna
            för a-kassan. Sänkningen har lett till en ond spiral. Nu höjs
            nivån till 80 %. Men den stora skadan har redan skett. Jag beklagar
            detta. Vi har hela tiden stått för en
          </note>
          <note>
            80-procentsnivå.
          </note>
          <note>
            Herr talman! Jag vill ändå återvända till huvudproblemet: arbetslösheten.
            Vad gör regeringen åt den?
          </note>
          <note>
            Jag deltog i en debatt för en vecka sedan med
          </note>
          <note>
            Margareta Winbergs företrädare som arbetsmarknadsminister, Anders
            Sundström. Från oppositionens sida avkrävde vi handling och förslag.
            Vi fick dessvärre inga förslag. Det framkom att regeringen väntar
            och hoppas att någonting skall hända, att någonting skall lyfta.
            Men vi ser den verklighet som råder. Omfattningen på arbetslösheten
            ökar. Den permanentas.
          </note>
          <note>
            Vi ser ingen ljusning.
          </note>
          <note>
            Regeringen har också avvisat ett antal förslag från
          </note>
          <note>
            Kristdemokraternas och de andra partiernas sida.
          </note>
          <note>
            Regeringen vill inte ta till sig. Det finns faktiskt ett batteri
            med förslag på åtgärder som skulle kunna sättas in snabbt. Då
            går det att se om det blir någon effekt, om arbetslösheten kan
            minskas och trycket på a-kassan kan minskas.
          </note>
          <note>
            Men förra onsdagen gavs ingen som helst signal från regeringens
            sida att man såg det här som ett problem eller att man ville ta
            till sig av förslag för att försöka hitta nya vägar.
          </note>
          <note>
            I dag har vi den nuvarande arbetsmarknadsministern här, Margareta
            Winberg. Har hon några nya besked att ge i dag? För ett halvår
            sedan hade vi en arbetsmarknadsdebatt. Det var i början av december
          </note>
          <note>
            1996. Margareta Winberg sade att vi nu kan se att en skördetid
            kommer, att vi nu står inför 1997 och att politiken kommer att
            bära frukt också vad gäller fler arbetstillfällen. Det var för
            ett halvår sedan. Hur är det i dag? Har Margareta Winberg fått
            rätt? Dessvärre inte. Tvärtom. Vad skall arbetsmarknadsministern
            säga i dag? Jag ser med spänning fram emot detta.
          </note>
          <note>
            Det måste ändå finnas någon form av besked, när man ser att det
            inte blev den skörd man hade räknat med.
          </note>
          <note>
            Hurdan är argumentationen i dag? Den skörd vi har är på grund
            av en socialdemokratisk sådd vad gäller närings- och arbetsmarknadspolitik.
            Skörden är oerhört mager. Den är t.o.m. negativ. Vi har alltså
            fått en ökad arbetslöshet i stället för att sänka den.
          </note>
          <note>
            Herr talman! Det är populärt att ställa frågor i talarstolen.
            Jag skall inte ställa för många frågor. Men jag vill ställa en
            enda fråga till arbetsmarknadsministern. Den gäller med viss bäring
            på frågan om a-kassa.
          </note>
          <note>
            Frågan handlar om feriearbeten. Margareta Winberg lovade i samband
            med presentationen av budgetpropositionen i höstas att alla ungdomar
            skulle få feriearbeten under sommaren 1997. Får inte ungdomarna
            feriearbeten, har de i stort sett ingen annan försörjning
          </note>
          <note>
            - eftersom de flesta inte finns med i en a-kassa.
          </note>
          <note>
            Kommer löftet om feriearbeten till ungdomar under sommaren 1997
            att uppnås? Har Margareta Winberg en annan uppfattning om läget?
            På den här punkten vill jag ha ett klart besked. Det är många
            ungdomar i hela landet som snart står inför denna sommar och vill
            ha ett besked av ministern. Kommer man att få ett arbete och därmed
            möjlighet till inkomst och försörjning under sommaren? Eller var
            det ett förhastat löfte som ministern gav i ett trängt läge?
          </note>
          <note type="speaker">
            Anf. 106 INGVAR JOHNSSON (s):
          </note>
          <note>
            Herr talman! Arbetslösheten är vårt lands största problem. Den
            leder till ökade klyftor mellan människor, till ökade motsättningar
            och i värsta fall till att människor slås ut, inte bara från arbetslivet
            utan också socialt.
          </note>
          <note>
            Det ekonomiska priset är också högt, både för dem som förlorar
            arbetet och för dem som har sina jobb kvar. Effekten av hög, bestående
            arbetslöshet blir att allt färre skall försörja allt fler. Den
            cirkeln måste därför brytas.
          </note>
          <note>
            Mot den bakgrunden ställde arbetarrörelsen förra året upp målet
            att den öppna arbetslösheten skall halveras till år 2000. Det
            är nu det överordnade målet för vårt arbete. Därför satsar vi
            på utbildning, åtgärder för bättre företagsklimat, på investeringar
            i infrastruktur och på ökat lokalt inflytande i arbetsmarknadspolitiken.
          </note>
          <note>
            Därför har vi tagit Sverige ur den akuta ekonomiska krisen och
            därmed också pressat ned räntor och börjat få fart på tillväxten
            i ekonomin. Därför stärker vi kommuner och landsting genom att
            föra ut ytterligare 8 miljarder kronor till vård, omsorg och skola.
          </note>
          <note>
            Alla dessa beslut, och fler därtill, leder till målet om att
            halvera den öppna arbetslösheten till år 2000.
          </note>
          <note>
            I dag diskuterar vi a-kassan. Den har också en viktig roll i
            kampen mot arbetslösheten. Den skall fungera både som språngbräda
            och som skyddsnät för de individer som förlorar jobbet. Försäkringen
            skall bidra till ekonomisk trygghet, som gör det möjligt för den
            arbetslöse att söka sig till nya anställningar och utvecklas i
            nya riktningar. A-kassans betydelse för omstrukturering av näringsliv
            och offentlig verksamhet får inte underskattas.
          </note>
          <note>
            A-kassan skall bidra till trygghet i förändringen.
          </note>
          <note>
            Det är en styrka att ta nya steg. Därför skall det gå att lita
            på försäkringen. Människor måste känna tillit till a-kassan. Få
            andra frågor har så tydligt kanaliserat människors oro de senaste
            åren. Därför är det socialdemokratiska partiets uppgörelse med
            LO så betydelsefull. En samlad arbetarrörelse står bakom regeringens
            och utskottsmajoritetens förslag. Därför är överenskommelsen med
            Centerpartiet här i riksdagen så viktig. Den är en garant för
            att det beslut som vi fattar i dag kommer att bli uthålligt.
          </note>
          <note>
            Låt oss erkänna att a-kassan har varit utsatt för alltför många
            förändringar under 1990-talet. I en tid av extremt hög arbetslöshet
            är det visserligen naturligt att försäkringen utsätts för påfrestningar.
            Men nu måste vi samla oss till en långsiktigt stabil och uthållig
            försäkring.
          </note>
          <note>
            Ett av de problem som debatten och förändringarna i a-kassan
            har skapat är att det givit luft åt högljudda krav på dramatiska
            försämringar i försäkringen.
          </note>
          <note>
            Jag skall återkomma till de västa avarterna.
          </note>
          <note>
            Skall vi klara att få ned arbetslösheten, krävs mer framtidstro
            och tydlighet om våra trygghetssystem.
          </note>
          <note>
            Det kommer dagens beslut att bidra till.
          </note>
          <note>
            Människor kan efter dagens beslut känna att de både bidrar till
            och får ut något av försäkringen. A-
          </note>
          <note>
            kassan kommer med dagens beslut att både ställa krav på de försäkrade
            men också ge möjligheter för dem som uppfyller villkoren. Reglerna
            blir tydliga, enkla och varaktiga. Detta är grunderna till det
            beslut vi skall fatta.
          </note>
          <note>
            Herr talman! Låt mig gå över på en genomgång av innehållet i
            utskottsmajoritetens förslag. Det kan sammanfattas i fem punkter.
          </note>
          <note>
            För det första blir a-kassan allmän och sammanhållen.
          </note>
          <note>
            Förslaget innebär att vi skapar en allmän och sammanhållen försäkring
            som administreras av de fackliga a-kassorna. Det betyder att fackens
            ansvar för de arbetslösa medlemmarna förblir fortsatt stort.
          </note>
          <note>
            Samtidigt införs en kompletterande genomgångskassa för nytillträdande
            på arbetsmarknaden. Den nya kassan bildas av arbetsmarknadens
            organisationer. Försäkringen innehåller också en struktur med
            grundersättning och en tilläggsförsäkring.
          </note>
          <note>
            För det andra höjs ersättningen för alla försäkrade.
          </note>
          <note>
            Ersättningen från a-kassan höjs från den 29 september i år till
            80 % av den tidigare lönen. Från den 29 december höjs den högsta
            dagpenningen till 580 kr om dagen, och grundbeloppet höjs till
            240 kr. Det bidrar till ökad trygghet för dem som förlorar arbetet.
          </note>
          <note>
            Också företagare får förbättrade villkor i försäkringen. Jag
            tycker att det är notabelt att vi nu genomför förbättringar för
            företagarna som den moderatledda regeringen tydligen inte var
            intresserad av. Företagarna skall få möjlighet att göra tillfälligt
            uppehåll i sina verksamheter utan att det påverkar rätten till
            ersättning. Ett mer nyanserat synsätt skall också bana väg för
            familjeföretag där lönsamheten minskat så att inte alla delägare
            i företaget kan försörja sig på verksamheten. De skrivningar om
            en samlad bedömning av arbetslöshetsbegreppet som görs skall leda
            till att det också underlättas för dem som är med i ekonomiska
            föreningar och kooperativ.
          </note>
          <note>
            För det tredje tydliggörs arbetslinjen. För att få rätt till
            ersättning skall den försäkrade ha haft fast förankring på arbetsmarknaden.
            Arbetsvillkoret blir sex månader med minst 70 arbetade timmar
            per månad.
          </note>
          <note>
            För att anpassa försäkringen till en arbetsmarknad med allt mer
            av timanställningar införs också ett alternativt arbetsvillkor
            om minst 450 timmar under sex månader där minst 45 av dessa timmar
            skall vara inarbetade under var och en av de sex månaderna.
          </note>
          <note>
            Medlemsvillkoret förblir oförändrat tolv månader. För studerande
            underlättas inträdet i försäkringen genom att den som fyllt ett
            studerandevillkor för grundersättningen kan vinna inträde i a-kassan.
          </note>
          <note>
            För det fjärde utreds den bortre gränsen. Arbetslöshetsförsäkringen
            skall vara en omställningsförsäkring. Men en tidsbegränsning av
            ersättningsrätten får inte leda till att den enskilde går utan
            försörjning.
          </note>
          <note>
            Regeringen skall nu utreda de oklarheter som är förknippade med
            en tidsbegränsad ersättning.
          </note>
          <note>
            För det femte är den nya försäkringen finansierad.
          </note>
          <note>
            Med detta förslag till ny lagstiftning blir a-kassan ekonomiskt
            stabil. Finansieringsavgiften höjs med ca
          </note>
          <note>
            22 kr i månaden per medlem fr.o.m. den 1 juli i år. A-
          </note>
          <note>
            kassorna får också rätt att ha olika avgifter för olika grupper
            av medlemmar. Dessutom skall a-kassan inte betalas ut samtidigt
            med avgångsvederlag eller vid permittering. Studiemedel och studiebidrag
            kan reduceras om de utbetalas samtidigt som akasseersättning,
            och möjligheten att få lön för bisyssla tillsammans med kassaersättning
            begränsas.
          </note>
          <note>
            I dessa fem punkter - a-kassan blir allmän och sammanhållen,
            ersättningen höjs, arbetslinjen tydliggörs, den bortre gränsen
            utreds, och försäkringen är finansierad - samlas en arbetslöshetsförsäkring
            som går att lita på. Vi får nu en försäkring för trygghet, framtidstro
            och mod till förändring, en försäkring som kan ge sitt bidrag
            till att halvera den öppna arbetslösheten.
          </note>
          <note>
            Regeringen har i vårbudgeten lagt fram förslag om bl.a. friare
            användning av a-kassa, resursarbete och tillfälligt avgångsvederlag.
            Det är mycket bra och eftertraktade åtgärder som vi öppnar för
            genom erforderliga lagförslag i detta betänkande.
          </note>
          <note>
            Herr talman! Jag kan dock inte lämna denna talarstol utan att
            först ge uttryck för min förfäran över moderaternas motförslag.
            Moderaterna vill försämra arbetsvillkoret genom att förlänga det
            till tolv månader mot regeringens sex månader. Effekterna av en
            så drastisk skärpning förskräcker. Om moderaternas arbetsvillkor
            vore i kraft i dag skulle 35 000 personer som i dag har a-kassa
            inte ha tillträde till försäkringen. Hur skulle de försörja sig?
            Det lämnar moderaterna inga svar på.
          </note>
          <note>
            Dessutom föreslår moderaterna den mest brutala bortre gräns som
            någon i modern tid över huvud taget vågat diskutera. Efter 300
            dagars ersättning vill moderaterna införa en stupstock. Sedan
            skall inga mer pengar betalas ut.
          </note>
          <note>
            Om moderaternas förslag varit förverkligade i dag skulle drygt
            300 000 personer som i dag har a-kassa varit utförsäkrade. Det
            handlar om 16 500 personer hemma i Älvsborg, 14 500 personer i
            Norrbotten och
          </note>
          <note>
            42 000 personer i Skåne. Jag skulle kunna fortsätta län för län.
            Men låt mig i stället konstatera att moderaterna helt cyniskt
            avstår från att ge besked om hur dessa människor, dessa drygt
            300 000 medborgare, skulle försörja sig i moderaternas Sverige.
          </note>
          <note>
            Moderaterna hoppas förstås att hotet från den bortre gränsen
            skall leda till att folk söker jobb mer aktivt. Men att påstå
            att så många som 300 000 arbetslösa som i moderaternas Sverige
            löper risk att bli utförsäkrade skall få jobb samtidigt är både
            orimligt och cyniskt. Jag skulle vilja fråga Per Unckel: Vet moderaterna
            själva hur drastiskt deras förslag slår mot den enskilde arbetslöse?
          </note>
          <note>
            För att göra detta tydligt har jag räknat på skillnaderna mellan
            vårt socialdemokratiska och det moderata förslaget också i strikt
            ekonomiska termer. För den som tjänar ca 13 000 i månaden och
            som är arbetslös i tre år är skillnaden sammanlagt över de tre
            åren
          </note>
          <note>
            215 000 kr. Med det socialdemokratiska förslaget utbetalas under
            tre år av arbetslöshet 350 000 kr och
          </note>
          <note>
            135 000 kr med det moderata förslaget.
          </note>
          <note>
            Moderaternas a-kassa är därför nästan helt värdelös för den arbetslöse.
            Den ger nästan ingen trygghet alls. Men moderaterna anser väl
            att den arbetslöse inte vill arbeta om han får 80 %. Följande
            hånfulla formulering i er motion skall väl tolkas på det sättet:
            höjningen av ersättningsnivån påverkar negativt möjligheterna
            att få arbete.
          </note>
          <note>
            Moderaterna föreslår vidare att några särskilda lönenivåer inte
            skall läggas fast för att definiera arbete som inte behöver accepteras.
            Då är min fråga: Hur låg lön menar moderaterna att exempelvis
            den som tjänar
          </note>
          <note>
            13 000 kr och får ca 10 000 kr i a-kassa skall acceptera? Hälften
            av a-kasseersättningen, eller vad?
          </note>
          <note>
            De pengar som moderaterna i sin budgetmotion tar från a-kassan
            använder de bl.a. till sänkta förmögenhetsskatter. Det visar var
            moderaterna har sina lojaliteter. Inte är det bland de arbetslösa
            och dem som har svårt att få ekonomin att gå ihop eller bland
            dem som är i behov av vård, omsorg och utbildning.
          </note>
          <note>
            Jag tycker att kammaren har rätt att nu få besked,
          </note>
          <note>
            Per Unckel. Skall dessa drygt 300 000 arbetslösa vända sig till
            socialkontoret för att få socialbidrag?
          </note>
          <note>
            Det vill jag veta, men framför allt vill de arbetslösa veta det.
          </note>
          <note>
            Jag vill också veta, och framför allt tror jag att våra kommunalt
            engagerade vill veta det, varifrån kommunerna i så fall skall
            ta de pengarna. Ni avvisar de socialdemokratiska förslagen om
            förstärkning till kommunerna, och dessutom apterar ni nu denna
            socialbidragsbomb. Är det vården, omsorgen eller skolan som skall
            stå tillbaka för att kommunerna skall få råd att betala socialbidrag
            till dem som ni vill slänga ut ur a-kassan?
          </note>
          <note>
            Jag menar att det bland dem som nu vill rasera vår a-kassa uppträder
            moderaterna som värstingar i en klass för sig. Men Folkpartiet
            och Kristdemokraterna följer ändå med litet grand på vägen om
            än inte lika långt, eller i varje fall inte just nu.
          </note>
          <note>
            Låt mig därför till sist fråga Folkpartiet och Kristdemokraterna
            hur de ställer sig till det moderata förslaget. Hur skulle arbetslöshetsförsäkringen
            egentligen se ut i ett borgerligt styrt Sverige? Det duger inte
            att som Dan Ericsson bara mumla något negativt om det moderata
            förslaget. Eftersom ni inte är eniga i denna fråga blir heller
            inte ert alternativ särskilt trovärdigt.
          </note>
          <note>
            Nu har Elver Jonsson och Dan Ericsson chansen att besvara denna
            viktiga fråga. Skulle Folkpartiet och
          </note>
          <note>
            Kristdemokraterna ställa upp bakom en a-kassa som ställer drygt
            300 000 arbetslösa utan ersättning?
          </note>
          <note>
            Skulle ni kunna acceptera ett sådant förslag?
          </note>
          <note>
            Herr talman! På riksdagens bord ligger nu ett förslag till arbetslöshetsförsäkring
            som till skillnad från det moderata förslaget bidrar till trygghet,
            framtidstro och mod till förändring. Det är en försäkring som
            är långsiktigt stabil och hållbar. En försäkring som kan ge sitt
            bidrag till att halvera den öppna arbetslösheten.
          </note>
          <note>
            Jag yrkar bifall till utskottets hemställan i dess helhet och
            avslag på samtliga reservationer.
          </note>
          <note type="speaker">
            Anf. 107 PER UNCKEL (m) replik:
          </note>
          <note>
            Herr talman! Ingvar Johnsson undrade vad de
          </note>
          <note>
            300 000 människor han räknade fram med sitt räkneexempel skulle
            göra med moderat politik. Det finns ett mycket enkelt svar på
            den frågan: De skulle arbeta.
          </note>
          <note>
            I Ingvar Johnssons föreställning är fortfarande 1 miljon människor
            utan arbete, och jag förstår varför hans föreställning är just
            denna. Inga nya jobb kommer nämligen till med den politik som
            hans regering företräder. Det gör det däremot med de förslag som
            Moderaterna har presenterat här i riksdagen. Som jag sade tidigare
            från talarstolen så finns det inte den akassa i världen som klarar
            tryggheten med socialdemokratisk politik. Däremot finns det en
            a-kassa som klarar tryggheten med den politik Moderaterna förordar
            för fler jobb.
          </note>
          <note>
            Ingvar Johnsson fortsätter vidare med ett räkneexempel där han
            säger: Tänk om Moderaternas a-kassa vore i kraft i dag. Hemska
            tanke! Skulle vi sopa upp efter er politik? Vem kan begära att
            oppositionen skall ha en a-kassa som sopar upp efter detta, när
          </note>
          <note>
            Socialdemokraterna inte ens klarar det själva, med sin egen a-kassa?
            Ingvar Johnsson! Vår a-kassa är inte i kraft med socialdemokratisk
            politik. Vår a-kassa är i kraft med vår politik, och därför blir
            kraven ty följande annorlunda. Svaret på frågan vad de 300 000
            skall göra är alltså: De skall finnas i arbete i riktiga och fungerande
            företag.
          </note>
          <note>
            Ingvar Johnsson fortsatte med räkneexempel på nettoeffekterna
            av vad som skulle hända om våra regler fortfarande genomfördes
            med socialdemokratisk politik. Vem i hela friden har sagt att
            de skulle genomföras med socialdemokratisk politik? Och varför
            glömde Ingvar Johnsson att räkna med att människor får skattesänkningar
            med moderat politik -
          </note>
          <note>
            skattesänkningar som dessutom är riktade direkt mot låg- och
            medelinkomsttagarna. Det är de inkomsttagare som brutalt slås
            ut från arbetsmarknaden därför att det inte går att betala lönerna.
            Ingvar Johnsson för en asocial massarbetslöshetspolitik som han
            försöker skyla över med en dålig a-kassa.
          </note>
          <note type="speaker">
            Anf. 108 INGVAR JOHNSSON (s) replik:
          </note>
          <note>
            Herr talman! Om jag utgick ifrån det moderata förslaget med en
            socialdemokratisk politik kanske det var väldigt snällt. Förra
            gången Per Unckel hade chansen att regera fick vi nämligen en
            utveckling med
          </note>
          <note>
            50 000 konkurser och med så där en halv miljon färre i arbete.
            Då skulle naturligtvis det moderata förslaget bli ännu mycket
            sämre.
          </note>
          <note>
            Per Unckel! Vi socialdemokrater höjer nu akasseersättningen till
            80 %. För vår del har hela diskussionen om a-kassan handlat om
            att när vi skulle städa upp efter Bildt och Unckel tvingades vi
            också spara. Men vi har hela tiden ansett att 75 % är för låg
            ersättning. Nu när ekonomin är bättre rättar vi till det.
          </note>
          <note>
            Men Moderaterna verkar närmast upprymda över att få rycka bort
            skyddsnätet för de arbetslösa. Jag vill fråga Per Unckel om han
            aldrig träffar några arbetslösa. Har han ingen aning om hur de
            som är arbetslösa har det?
          </note>
          <note>
            Jag uppmärksammade att Per Unckel i sin inledning sade att vi
            skall ha en allmän försäkring i bokstavlig mening. Sedan lägger
            Moderaterna fram ett förslag om en försäkring som inte skulle
            släppa in
          </note>
          <note>
            35 000, och som snabbt skulle ställa 300 000 utanför.
          </note>
          <note>
            Jag tycker faktiskt att Per Unckel har humor.
          </note>
          <note type="speaker">
            Anf. 109 PER UNCKEL (m) replik:
          </note>
          <note>
            Herr talman! Jag är glad om jag lyckats glädja
          </note>
          <note>
            Ingvar Johnsson med så litet. Min avsikt med den typen av argument
            var inte att glädja honom, utan att försöka få honom att förstå
            vilka alternativ som står emot varandra i den kommande riksdagsomröstningen.
          </note>
          <note>
            Ingvar Johnsson! Vilka 300 000 är det som skall utförsäkras med
            moderat politik? Förslagen är ju uttryckligen villkorade till
            att de jobb som dessa
          </note>
          <note>
            300 000 människor skall ha faktiskt finns tillgängliga.
          </note>
          <note>
            Läs motionen, Ingvar Johnsson! Men läs inte bara de delar som
            är roliga att läsa för agitationens skull.
          </note>
          <note>
            Moderaternas förslag genomförs i takt med att de arbeten tillkommer
            som Ingvar Johnsson inte förmår skapa med sin politik.
          </note>
          <note>
            Ingvar Johnsson påpekade också att socialdemokratin nu gör en
            stor reform genom att återskapa 80-
          </note>
          <note>
            procentsnivån i a-kassan. Många av oss minns när den dåvarande
            socialdemokratiska oppositionen demonstrerade utanför detta hus
            och skällde den dåvarande regeringen för allsköns dunkla avsikter
            därför att den sänkte ersättningsnivån till de 80 % som Ingvar
          </note>
          <note>
            Johnsson nu tycker är skäliga.
          </note>
          <note>
            Värre ändå, herr talman: Ingvar Johnsson förefaller inte att
            förstå när jag talar om förhållandet mellan bidrag och skatter.
            Hörde inte Ingvar Johnsson vad jag tidigare påpekade? Jag sade
            att om Moderaterna får genomföra kombinationen av a-kassa och
            förändringar av skatterna får den arbetslöse högre ersättning
            i kronor och ören med en 75-procentig ersättning än med den 80-procentsnivå
            som Ingvar Johnsson nu slår sig för bröstet för.
          </note>
          <note>
            Herr talman! Jag förstår att Ingvar Johnsson känner valrörelsen
            rycka närmare. Jag förstår att han gillar torgen och talarstolen.
            Men glöm inte sakligheten på vägen! Det är nämligen människor
            utan jobb som denna debatt handlar om. Tala i stället om för regeringen
            genom Margareta Winberg vad som skulle behöva göras för att sätta
            människor i riktigt arbete!
          </note>
          <note>
            Vidmakthåll inte ett system där människor skall tvingas att gå
            på bidrag!
          </note>
          <note type="speaker">
            Anf. 110 INGVAR JOHNSSON (s) replik:
          </note>
          <note>
            Herr talman! Jag hörde vad Per Unckel sade, men jag tror inte
            på det han säger. Jag tror inte heller att någon annan tror på
            att han skulle uppnå de effekter han talar om.
          </note>
          <note>
            Jag tycker i stället att det står helt klart att Per
          </note>
          <note>
            Unckel inte riktigt har fattat hur rå och grym Moderaternas politik
            i verkligheten är mot de arbetslösa. Jag höll på att säga att
            Per Unckel har för vana att inte riktigt se till effekterna av
            det han skriver i olika sammanhang.
          </note>
          <note>
            Vad är det han erbjuder exempelvis den 60-åring som regeringen
            nu vill låta få a-kassa fram till pensioneringen? Jo, drygt ett
            års a-kassa och sedan ett knappt år med Per Unckels nålpengar,
            som skall delas ut till äldre. Sedan ingenting. Sedan väntar bara
            socialbidrag. Så tänker Moderaterna visa sin tacksamhet till dem
            som har slitit och byggt upp det här landet.
          </note>
          <note>
            Per Unckel var tidigare inne på den dåliga kvaliteten på de förslag
            som kommer till riksdagen. Jag funderar på om han inte kommer
            ihåg hur det var när han själv satt i regeringen. Per Unckel kommer
            händelsevis inte ihåg vad Lagrådet skrev om den regeringens a-kasseförslag?
            Efter att ha betonat vikten av att det hela skulle vara tydligt
            och överskådligt skrev
          </note>
          <note>
            Lagrådet att enligt dess mening uppfyller de remitterade förslagen
            inte detta krav. Per Unckel kanske händelsevis också kommer ihåg
            att utskottet skickade tillbaka hela förslaget till regeringen.
          </note>
          <note>
            Nej, Per Unckel, det var inte så att det inte kom många dåliga
            förslag under Per Unckels regeringstid.
          </note>
          <note>
            Det kom jättemånga dåliga förslag. Men, herr talman, det kanske
            är så att ödmjukhet inte precis är Per
          </note>
          <note>
            Unckels allra bästa gren.
          </note>
          <note type="speaker">
            Anf. 111 BARBRO JOHANSSON (mp) replik:
          </note>
          <note>
            Herr talman! Ingvar Johnsson säger i sitt tal att medlemmarna
            och de arbetslösa skall känna ekonomisk trygghet och trygghet
            i försäkringen. De skall också kunna känna tillit till försäkringen.
          </note>
          <note>
            Jag undrar, som jag också sade i mitt tal, hur möjligheterna
            är nu när man skärper arbetsvillkoret och inför ett medlemsvillkor.
            Det alternativa arbetsvillkoret blir ju också oerhört strängt.
            Hur skall då en arbetslös kunna känna trygghet och tillit inför
            systemet?
          </note>
          <note>
            Det förstår jag inte.
          </note>
          <note>
            Ingvar Johnsson sade att medlemsvillkoret skall vara 12 månader.
            Men varför nämnde han inte att man också skall ha förvärvsarbetat
            under fyra veckor i 17
          </note>
          <note>
            timmar per vecka under en period av fem veckor? Är det slopat,
            eller läser jag fel? Det står ju fortfarande i betänkandet att
            detta skall gälla som medlemsvillkor.
          </note>
          <note>
            Vad händer om man exempelvis är sjuk under en av dessa veckor?
            Då klarar man medlemsvillkoret. Men är man sjuk i en vecka och
            tre dagar klarar man det inte.
          </note>
          <note>
            Innebär de här mycket strängare reglerna verkligen trygghet?
            Kan de arbetslösa känna tillit med de här förändringarna?
          </note>
          <note type="speaker">
            Anf. 112 INGVAR JOHNSSON (s) replik:
          </note>
          <note>
            Herr talman! Jag tycker att villkoren är väl avvägda. Regeringens
            förslag innebär att alla försäkrade får höjd ersättning vid arbetslöshet.
            Det är viktigt, i den svåra ekonomiska situation som många befinner
            sig i.
          </note>
          <note>
            Miljöpartiets förslag innebär att de som tjänar
          </note>
          <note>
            15 000 kr i månaden får ungefär en tusenlapp mindre att leva
            på än med regeringens förslag. Det sade Barbro Johansson ingenting
            om i sitt inlägg. Hon sade heller ingenting om att den som tjänar
            19 000 kr av någon anledning skulle få ett par hundralappar mer.
          </note>
          <note>
            Jag har svårt att förstå Miljöpartiets fördelningsprofil i detta
            sammanhang.
          </note>
          <note>
            Utskottsmajoriteten tycker att det är viktigt att de sociala
            ersättningssystemen utformas så att den enskilde ej faller mellan
            stolarna, på tal om det som
          </note>
          <note>
            Barbro Johansson tog upp i sin inledning. Men det kräver inte
            att vi har ett och samma system. Barbro
          </note>
          <note>
            Johansson bortser från att vi måste beakta att försäkringssystemen
            behandlar olika situationer och att olika syften skall uppnås
            med våra försäkringssystem.
          </note>
          <note type="speaker">
            Anf. 113 BARBRO JOHANSSON (mp) replik:
          </note>
          <note>
            Herr talman! Ingvar Johnsson svarar inte på min fråga om medlemsvillkoret.
            Är det kvar som det står i betänkandet, att man måste arbeta 17
            timmar under fyra veckor? Vad händer med dem som är sjuka mer
            än en vecka? De kommer alltså inte in.
          </note>
          <note>
            Vi har sagt att vi vill ha 85 % ersättning upp till en inkomst
            på 12 700 kr. Därutöver skall ersättningsnivån vara 40 %. I förlängningen
            vill vi ha en samordning mellan de olika socialförsäkringssystemen
            och arbetslöshetsförsäkringen. Vi vill ha en höjning av ersättningsnivån.
            Det har vi också skrivit i vår motion.
          </note>
          <note type="speaker">
            Anf. 114 INGVAR JOHNSSON (s) replik:
          </note>
          <note>
            Herr talman! Det är klart att medlemsvillkoret finns kvar som
            det står i betänkandet. Vi förde en diskussion om att det skulle
            vara för hårt om möjligheten att erhålla inträde i kassan kunde
            förskjutas med fyra veckor om man var sjuk en dag. Vi har föreslagit
            en lindring. Ändå återkommer Barbro Johansson och tar upp ett
            räkneexempel. Jag tycker att det är väl avvägt nu.
          </note>
          <note>
            Miljöpartiet föreslår en total sammanslagning av a-kassa, sjukförsäkring
            och socialbidrag under kommunalt huvudmannaskap. Jag tycker inte
            att det är så mycket försäkring över Miljöpartiets förslag. Det
            påminner mest om ett enda stort, centraliserat socialbidrag.
          </note>
          <note>
            Det brutna taket, som Barbro Johansson talar om, ger dessa effekter
            för den som tjänar 15 000 kr respektive 19 000 kr. Jag kanske
            inte är så kunnig i husbyggande. Men nog tycker jag att en konstruktion
            som ger mer vid 19 000 kr och mindre vid 15 000 kr inte påminner
            så mycket om ett brutet tak utan snarare om ett tak som svankar
            därför att någon har slagit bort en bärande del inne i huset.
          </note>
          <note type="speaker">
            Anf. 115 ELVER JONSSON (fp) replik:
          </note>
          <note>
            Herr talman! Ingvar Johnsson slår fast några svåra men tydliga
            besked: Arbetslösheten är vårt största problem. Många slås ut.
            Alltfler skall försörjas av allt färre. Det är Ingvar Johnssons
            betyg över två och ett halvt års socialdemokratiskt styre.
          </note>
          <note>
            Ingvar Johnsson frågar ängsligt de två partier som för närvarande
            behärskar det politiska mittfältet om de kommer att lockas av
            moderata locktoner. Ingvar
          </note>
          <note>
            Johnsson borde veta, lika väl som någon annan här, att moderaterna,
            när de är på eget grönbete, ofta har kunnat förena sig med just
            socialdemokraterna, t.ex.
          </note>
          <note>
            om att sänka ersättningsnivån i a-kassan från 80 % till
          </note>
          <note>
            75 %. Vem som var mest förtjust kan väl Ingvar
          </note>
          <note>
            Johnsson ge besked om, eftersom ni var sams i den frågan.
          </note>
          <note>
            Problemet är att Ingvar Johnsson inte är överens med sig själv.
            Hur är det i den socialdemokratiska riksdagsgruppen när det gäller
            t.ex. den bortre parentesen? Hur är det med LO, ARBOM-utredningen
            osv.?
          </note>
          <note>
            Ingvar Johnsson säger att propositionen leder till att arbetslösheten
            halveras. Det är en appell som inte står något förstamajtal efter.
            Men alltfler börjar tvivla på det budskapet. Dagens hurtiga DN-rubrik
            höll inte särskilt mycket.
          </note>
          <note>
            Propositionen skall ge tillit. Den skall man kunna lita på. Det
            enda vi kan lita på är att vi skall få en utredning och att man
            skall kunna ge besked om två år. Tala om handlingskraft!
          </note>
          <note type="speaker">
            Anf. 116 INGVAR JOHNSSON (s) replik:
          </note>
          <note>
            Herr talman! Elver Jonsson får vara ursäktad om han inte hör
            allt jag säger. Jag sade naturligtvis inte att denna proposition
            leder till att vi halverar arbetslösheten. Jag sade att en bra
            a-kassa är en viktig del i det arbetet.
          </note>
          <note>
            Jag står naturligtvis fast vid att om vi inte får ned arbetslösheten
            snabbt, kommer vi att bli kvar i en situation som vi hamnade i
            under den förra regeringens tid, som innebär att allt färre får
            försörja alltfler.
          </note>
          <note>
            Vi måste väl ändå vara överens om att vi kan föra en diskussion
            om hur viktigt det är.
          </note>
          <note>
            Elver Jonsson talade om vad Moderaterna kostar på sig när man
            är på grönbete. När Folkpartiet är på grönbete i opposition kostar
            man kanske på sig att vara generös i vissa frågor, något som man
            sedan inte får tillåtelse till av Moderaterna när det blir en
            borgerlig regering. Vi har ganska många erfarenheter av det, efter
            två perioder.
          </note>
          <note>
            Det skulle naturligtvis också vara illa om fyrpartiregeringens
            a-kassa återinfördes. Men Moderaternas förslag är helt orimligt.
            Jag vill därför återupprepa min fråga: Kan Folkpartiet tänka sig
            att sätta sig i en regering ihop med Per Unckel och genomföra
            något som liknar Moderaternas a-kassa?
          </note>
          <note type="speaker">
            Anf. 117 ELVER JONSSON (fp) replik:
          </note>
          <note>
            Herr talman! Jag tycker inte att vi skall tvista om detta. För
            Folkpartiets del får gärningarna tala. Den politik vi var med
            om att driva i den tidigare regeringen skäms jag inte för. Trots
            den oerhört svåra lågkonjunkturen ledde den till stigande sysselsättning.
          </note>
          <note>
            I dag har vi en sjunkande sysselsättning, efter två och ett halvt
            år av socialdemokratiskt styre i en hygglig konjunktur.
          </note>
          <note>
            Det är spännande att följa den socialdemokratiska retoriken och
            socialdemokratiska göranden och låtanden. Allt som socialdemokraterna
            varnar för tillåter man. Trots den tydliga och väl genomarbetade
          </note>
          <note>
            ARBOM-utredningen låter man arbetsmarknaden leva vidare med oklarhet
            om hur en förordad tidsbegränsad ersättningsrätt skall hanteras.
            Inte heller tio olika propositioner under drygt två år av socialdemokratiskt
            styre har kunnat reda ut det.
          </note>
          <note>
            Arbetslinjen överges i realiteten. Så dystert är det, herr talman.
            Kampen mot arbetslösheten har blivit en kamp mot arbetskraften.
          </note>
          <note type="speaker">
            Anf. 118 INGVAR JOHNSSON (s) replik:
          </note>
          <note>
            Herr talman! Det är nog ingen här i kammaren som har hört att
            Elver Jonsson nu svarade att han inte kan tänka sig att regera
            ihop med moderaterna, om deras a-kassa skall genomföras. Jag utgår
            från att han möjligtvis kan tänka sig det.
          </note>
          <note>
            Sedan säger Elver Jonsson att man var framgångsrik när det gäller
            jobben under den borgerliga regeringens tid - 50 000 konkurser
            och en halv miljon färre jobb! Jag vill återknyta till ytterligare
            en fråga som visar på Folkpartiets agerande i regeringsställning.
            När vi socialdemokrater samarbetar med Centern genomför vi också
            betydelsefulla förbättringar för företagarna när det gäller a-kassan.
            Varför kom inga sådana förbättringar från den regering som Elver
          </note>
          <note>
            Jonssons parti ingick i? Det hade behövts när det var
          </note>
          <note>
            50 000 konkurser. Folkpartiet var kanske så upptaget av att försämra
            för löntagarna att man glömde företagarna. Eller också är ni bäst
            på att prata om företagsklimat när ni är i opposition.
          </note>
          <note type="speaker">
            Anf. 119 HANS ANDERSSON (v) replik:
          </note>
          <note>
            Herr talman! Jag får nästan gratulera Ingvar
          </note>
          <note>
            Johnsson till att få spegla sig i högerkrafterna. Då kan han
            känna litet att han tillhör arbetarrörelsen.
          </note>
          <note>
            Försämringarna gjordes med benäget bistånd från
          </note>
          <note>
            Moderaterna och hand i hand med Centern. Det var inte roligt
            att se.
          </note>
          <note>
            Men låt mig nu titta på hur det är när förbättringar kommer till
            stånd. Väl avvägd, säger Ingvar Johnsson.
          </note>
          <note>
            Det brukar man säga nästan oavsett vad det gäller. Är
          </note>
          <note>
            80 % väl avvägt? Skall vi ha det? Nu fick jag reda på att 75
            % inte var väl avvägt. Det var väl avvägt för ett tag sedan men
            inte nu. Vi har föreslagit att vi skall återgå till 90-procentsnivån.
            Och vi har kommit med skarpa förslag om 85 % fr.o.m. 1999. Är
            det väl avvägt? När utskottet avslår förslaget säger man: Nja,
            vi kan inte ha en större höjning för närvarande, eftersom det
            kräver ytterligare förändringar av regelverket.
          </note>
          <note>
            Varför det? Måste varje förbättring av akassesystemet - när det
            gäller nivå, indexering, tak osv. - ske i systemet?
          </note>
          <note>
            A-kassesystemet gav bort pengar av statsfinansiella skäl. Kan
            det få tillbaka pengar på ett statsfinansiellt sätt? Eller måste
            det vara internfinansierat? Eller måste, som det nu är, de som
            inte tillhör a-kassan bidra till finansieringen med försämrade
            utbildningsbidrag? Det är en konkret fråga.
          </note>
          <note>
            Frågan om följsamheten förläggs till en utredning.
          </note>
          <note>
            Vi har föreslagit att följsamheten skall införas. Tycker
          </note>
          <note>
            Ingvar Johnsson att det är en bra idé?
          </note>
          <note>
            Den bortre parentesen skall utredas. Frågan är vad som skall
            utredas? Vi har lagt fram en del förslag. Det är meningslöst att
            utreda en formell gräns. Tycker
          </note>
          <note>
            Ingvar Johnsson att vi har rätt när vi diskuterar omställningsförsäkringens
            villkor i enlighet med vad vi gör i reservationen? Det gör vi
            i likhet med LO, TCO, a-kassans samorganisation och med nästan
            alla arbetslösa.
          </note>
          <note type="speaker">
            Anf. 120 INGVAR JOHNSSON (s) replik:
          </note>
          <note>
            Herr talman! Först vill jag säga till Hans Andersson att den
            här a-kassereformen bygger på en uppgörelse mellan LO och vårt
            parti. Den är framarbetad i en konstruktiv dialog. Vänsterpartiet
            har som framgått lämnat 15 reservationer när det gäller denna
            reform.
          </note>
          <note>
            På 15 punkter underkänner således Hans Andersson och hans parti
            det goda förhandlingsresultat som LO
          </note>
          <note>
            har uppnått för sina medlemmar. Det tycker jag är notabelt.
          </note>
          <note>
            När det gäller den bortre gränsen vill jag säga att
          </note>
          <note>
            Vänsterpartiet ständigt har sökt politiska poänger med att skrämma
            de arbetslösa. Oavsett vad arbetsmarknadsministern har sagt och
            oavsett vad som har sagts i riksdagsbeslut om att det inte kommer
            något slutligt beslut förrän vi har något att erbjuda för tiden
            efteråt fortsätter Vänsterpartiet att skrämmas.
          </note>
          <note>
            När vi nu har skjutit frågan på framtiden och den skall utredas
            undrar Hans Andersson vad det är som skall utredas. Vänsterpartiet
            fortsätter sin färd i populistfilen och låtsas som om det inte
            alls fanns några begränsningar. Det är den felande länken i Hans
            Anderssons resonemang. Han frågar mig om jag inte tycker att det
            eller det förslaget är bra. Det finns många käcka och bra förslag
            som Hans Andersson och Vänsterpartiet har om det bara fanns hur
            mycket pengar som helst och om det inte fanns några som helst
            begränsningar.
          </note>
          <note type="speaker">
            Anf. 121 HANS ANDERSSON (v) replik:
          </note>
          <note>
            Fru talman! Ingvar Johnsson! Då kom patentsvaret. Det kom från
            ett parti som har vänt upp och ned på sig, som har misslyckats
            med att ha någon konsekvens i den här frågan, som har retat upp
            hela Sveriges arbetslösa och som har fått fackföreningsrörelsen
            att rasa.
          </note>
          <note>
            Ingvar Johnsson säger: väl avvägd. Det finns de som alltid är
            väl avvägda, vart de än far och med vilken hastighet de än far.
            Det finns en överenskommelse där Arbetslöshetskassornas samorganisation
            och fackföreningsrörelsen har varit inblandade i en förhandlingskompromiss
            som inte uppfyller de rimliga krav som vi länge har drivit. Vi
            har tagit fasta på detta när vi i motionen endast tar upp ett
            begränsat antal frågor. Jag tyckte att det var ett lågvattenmärke
            som Ingvar Johnsson presterade alldeles nyss.
          </note>
          <note>
            Det har varit en process av utpressning mot LO.
          </note>
          <note>
            Man har faktiskt agerat som en högerregering under en lång tid.
            Men man plågades av att komma till valrörelsen med de hemska opinionssiffrorna
            och den konflikt som man hade med fackföreningsrörelsen.
          </note>
          <note>
            Sedan tar man detta till intäkt för att resonliga krav om ersättningsnivåer,
            följsamhet, deltidsarbetslöshetsregler och ytterligare en mängd
            frågor som jag har tagit upp här skulle vara populistiska. Om
            Ingvar
          </note>
          <note>
            Johnsson står för det kommer det inte att bli lätt i valrörelsen,
            i alla fall inte om han skall träffa medlemmarna i fackföreningsrörelsen.
          </note>
          <note type="speaker">
            Anf. 122 INGVAR JOHNSSON (s) replik:
          </note>
          <note>
            Fru talman! Jag förstår att det var känsligt att påminna om a-kassereformens
            breda förankring. Det går ju inte längre så lätt att hävda att
            ni har de stora skarorna bakom er. När vi talar om förhandlingarna
            med
          </note>
          <note>
            LO tycks ni utgå från att vi socialdemokrater inte skulle vilja
            ha några förbättringar nu när ekonomin tillåter det utan att vi
            har tvingats till det. Det är också märkligt. Jag tror nog att
            de allra flesta tycker att uppgörelsen mellan vårt parti och LO
            är väl avvägd.
          </note>
          <note>
            Den kommer också att innebära en ökad trygghet.
          </note>
          <note>
            Hans Andersson kanske blir arg över det jag nu säger. Man skulle
            kunna uttrycka det litet bildligt. När vi tvingades spara och
            många var så arga kunde Hans
          </note>
          <note>
            Andersson framträda i debatten som en kraftfull solist med kör
            och orkester. Nu när vi har reformerat akassan och gjort upp med
            LO handlar det litet mer om att sjunga solo a cappella.
          </note>
          <note type="speaker">
            Anf. 123 DAN ERICSSON (kd) replik:
          </note>
          <note>
            Fru talman! Jag ställde en fråga till Ingvar Johnsson tidigare:
            Varför vill socialdemokraterna diskriminera grupper, så att de
            inte har någon arbetslöshetsförsäkring? Varför vill man detta?
          </note>
          <note>
            Jag frågade vad ni menade med formuleringen att man, vad gäller
            just familjehemsföräldrar, inte vill frångå den praxis som gäller.
            Det fanns ingen motivering. Vad skall jag ge för besked till familjehemsföräldrar
            som gör både en stor arbetsinsats och en stor samhällsinsats?
            Varför skall inte de ha rätt till en arbetslöshetsförsäkring?
          </note>
          <note>
            Jag valde ut en liten grupp för att ge exempel. Jag fick inget
            som helst svar av Ingvar Johnsson. I stället ställer Ingvar Johnsson
            frågan: Hur ställer sig kristdemokraterna till moderaternas förslag?
            Det måste ju, precis som Elver Jonsson var inne på, vara bättre
            att fråga varför Socialdemokraterna gjorde upp med
          </note>
          <note>
            Moderaterna och Centern om sänkningen av ersättningsnivån i arbetslöshetsförsäkringen
            till 75 %. Det är ju den intressanta frågan.
          </note>
          <note>
            Kommer ni efter valet 1998 återigen att tillsammans med moderaterna
            sänka ersättningen till 75 %?
          </note>
          <note>
            Det var ju ingen som före valet 1994 direkt trodde att en röst
            på socialdemokraterna var en röst på 75 % i ersättningsnivåer.
            På tal om detta med att bli trodd undrar jag varför man skall
            tro på er nu, om ni nu säger något annat. I denna fråga har ju
            ert förtroende fullständigt raserats. Det är förbrukat.
          </note>
          <note>
            Kommer ni tillsammans med moderaterna att återigen sänka ersättningsnivån
            efter valet 1998? Det är frågan. Ingvar Johnsson! Jag mumlade
            inte. Jag sade att jag har svårt att se att moderaternas förslag
            kan bli regeringspolitik. Jag utgick från att moderaterna inte
            kan samla en egen majoritet. Då tänkte jag inte på, fru talman,
            att man kanske skall genomföra den här sänkningen tillsammans
            med socialdemokraterna. Då är det ju fullt möjligt.
          </note>
          <note type="speaker">
            Anf. 124 INGVAR JOHNSSON (s) replik:
          </note>
          <note>
            Fru talman! Jag skall börja med att svara på frågan om familjehemmen.
            Vi anklagas för att ha svarat så kort.
          </note>
          <note>
            Vi genomför en rad förbättringar för företagarna.
          </note>
          <note>
            Då passar kristdemokraterna på att muta in ytterligare en grupp
            som borde ha kommit med. Någonstans finns det gränser. Jag vill
            påpeka att kd står ensamt i den här frågan.
          </note>
          <note>
            Dan Ericsson frågar vad vi har för skäl. Den frågan kanske skall
            ställas till arbetsmarknadsministern.
          </note>
          <note>
            Det kan hända att arbetsmarknadsministern har haft samma skäl
            att inte ta med denna grupp som den borgerliga regeringen hade
            när den tidigare reformerade a-kassan.
          </note>
          <note>
            Det finns några frågor som ändå är intressanta att diskutera
            med kristdemokraterna. Jag tänker på att
          </note>
          <note>
            Dan Ericsson i inledningen så hårt angrep att vi socialdemokrater
            tycker att det är så självklart att bygga vidare på en a-kassa
            som bärs upp av de fackliga organisationerna. Dan Ericsson! De
            fackliga organisationerna har faktiskt varit med och tagit ansvar
            för sina arbetslösa medlemmar i ett århundrade. Sambandet mellan
            a-kassan och facket har också inneburit ett starkt fackligt engagemang
            när det gäller utvecklingen av kassorna. Jag skulle vilja fråga
            Dan Ericsson: Varför har facken inte längre kd:s förtroende att
            fortsätta med den uppgift som de har skött så väl?
          </note>
          <note type="speaker">
            Anf. 125 DAN ERICSSON (kd) replik:
          </note>
          <note>
            Fru talman! Det är ett något märkligt svar från en person som
            företräder en utskottsmajoritet. I utskottsbetänkandet skriver
            man att man inte vill göra någon förändring vad gäller familjehemsföräldrarna,
            utan man hänvisar till praxis. Det finns ingen som helst argumentation,
            inga som helst motiv till varför man skall ställa dessa tusentals
            familjehemsföräldrar utan arbetslöshetsförsäkring. Man kunde ändå
            tro att en som representerar en utskottsmajoritet skulle kunna
            argumentera för sin sak.
          </note>
          <note>
            Att vi sedan står ensamma i denna fråga behöver inte innebära
            att vi har fel. Det kan ju faktiskt vara så att vi har rätt och
            att vi behöver samla en majoritet kring det här förslaget. Detta
            är en utsatt grupp på arbetsmarknaden som gör en väldigt strong
            insats men inte får någon som helst erkänsla från samhällets sida.
          </note>
          <note>
            Faktiskt kan man från dag till annan ställas på bar backe. Det
            tycker jag inte att man skall vifta undan på det sätt som Ingvar
            Johnsson gjorde.
          </note>
          <note>
            Fru talman! Ingvar Johnsson nämnde att de fackliga organisationerna
            tar ansvar. Vi motsätter oss inte detta. Problemet med a-kassan
            i dag är ju att det är staten som får skjuta till miljard efter
            miljard. Regeringen återkommer ständigt hit för att försöka skjuta
            till ytterligare miljarder på grund av att ni för en politik som
            innebär att vi har en väldigt hög arbetslöshet -
          </note>
          <note>
            och en ökande arbetslöshet. Det är ju det som är huvudproblemet,
            Ingvar Johnsson.
          </note>
          <note>
            Sedan fick jag inget svar på frågan: Kommer ni efter valet 1998
            att återigen sänka ersättningsnivåerna till 75 % ihop med Moderaterna
            - precis som ni gjorde efter förra valet?
          </note>
          <note type="speaker">
            Anf. 126 INGVAR JOHNSSON (s) replik:
          </note>
          <note>
            Fru talman! Jag är förvånad över att Dan Ericsson så starkt utgår
            från att Socialdemokraterna skall sitta kvar efter valet. Det
            skall vi ju göra. Men jag tror nog att centersamarbetet då har
            möjligheter att fortsätta och att det inte blir aktuellt att diskutera
            med Moderaterna. Framför allt blir det självklart inte aktuellt
            att åter sänka a-kassan. På den punkten kan jag ge ett klart svar.
          </note>
          <note>
            Men Dan Ericsson fortsatte att mumla. Han använde formuleringen:
            Det blir svårt att se att detta skulle kunna ligga till grund
            för en regeringsförhandling. Men han sade inte att man inte kan
            tänka sig att sitta i en sådan regering.
          </note>
          <note>
            Jag vill sedan litet grand nyansera det här med att vi har skrivit
            ett kort svar på motionen. Det är klart att vi kunde ha lagt till
            ytterligare någon mening, för jag tror att de andra partierna
            också har tyckt så, om att vi inte kan ta ställning till en motion
            där man inte vet någonting om konsekvenserna. Det skulle vi kanske
            ha gjort, om det nu hade lugnat Dan Ericsson. Men han får väl
            som sagt återkomma med motionen.
          </note>
          <note>
            Sedan tycker jag att det finns anledning att påminna Dan Ericsson
            om en sak som han tog upp i sitt inledningsanförande. Han talade
            då om hur bra det hade varit under den borgerliga tiden och hur
            vi sedan hade ändrat i a-kassan. Jag tror att man kan säga så
            här: När kd vandrade ut från Rosenbad lämnade man efter sig en
            mycket dåligt reformerad a-kassa. Vi kommer att lämna denna mandatperiod
            med en mycket bra a-kassa som kommer att vara hållbar framöver.
            Då kommer det inte att behövas så mycket ändringar i framtiden.
          </note>
          <note type="speaker">
            Anf. 127 ELVING ANDERSSON (c):
          </note>
          <note>
            Fru talman! Det är inte helt lätt att komma in i debatten i ett
            sådant här sent skede när de flesta sakfrågorna har diskuterats
            i olika omgångar, men jag skall ändå göra några kommentarer.
          </note>
          <note>
            Jag skulle inledningsvis vilja göra ett par kommentarer kring
            vad dels Per Unckel, dels Elver Jonsson sade i sina inledningsanföranden
            beträffande
          </note>
          <note>
            Centerns sätt att arbeta.
          </note>
          <note>
            Per Unckel sade i sitt anförande att Centern bestämde sig in
            blanko och i efterhand för att godkänna regeringens a-kasseförslag.
            Jag vet inte var Per
          </note>
          <note>
            Unckel har fått den här historieskrivningen från, om det är något
            som han har drömt eller om det är något som han har fantiserat
            ihop i vaket tillstånd. Jag kan bara konstatera att det är helt
            fel, och det kan bekräftas på olika sätt. För att använda Per
            Unckels eget uttryckssätt vill jag säga att det Per Unckel sade
            var trams.
          </note>
          <note>
            När det sedan gäller Elver Jonsson beskrev han
          </note>
          <note>
            Centern och Centerns arbete som att vi lägger oss platt för regeringen
            och regeringens förslag. Jag får sätta samma epitet på Elver Jonssons
            uttalande som jag gjorde på Per Unckels, nämligen: trams, Elver
          </note>
          <note>
            Jonsson!
          </note>
          <note>
            Som jag ser det finns det två olika sätt att bedriva politiskt
            arbete på. Det ena är att man även som litet oppositionsparti
            försöker ta ansvar, hitta breda politiska lösningar och vara med
            och påverka politikens utformning. Den andra modellen är att ställa
            sig offside utan möjlighet att vara med och påverka och i stället
            ägna sina krafter åt att skriva reservationer till utskottsbetänkandena.
            Jag föredrar för min del det första sättet att arbeta. Jag tycker
            att det är mer gagnerikt. Elver Jonsson föredrar tydligen det
            andra sättet.
          </note>
          <note>
            Fru talman! Som alla tidigare talare i den här debatten har påpekat
            har arbetslöshetsförsäkringen och regelverket kring denna varit
            föremål för en mängd olika politiska beslut och förändringar under
            senare år. Det har handlat om förändrade ersättningsnivåer, det
            har handlat om förändrade regler för försäkringens omfattning,
            det har varit återställare och det har varit återställare av återställare.
          </note>
          <note>
            Det här är naturligtvis inte bra. Framför allt är det utifrån
            den enskilde försäkringstagarens utgångspunkt väldigt olyckligt,
            eftersom det har skapats en situation där det blivit väldigt svårt
            att överblicka vad som egentligen gäller. Vilken trygghet har
            man som enskild arbetstagare när arbetslöshet uppträder osv.?
          </note>
          <note>
            Om ett sådant här trygghetssystem inte är överblickbart och förutsebart
            för den enskilde minskar naturligtvis dess legitimitet.
          </note>
          <note>
            Det här är bakgrunden till att riksdagen före jul tog ett initiativ
            om att skjuta upp ikraftträdandet av de regelförändringar som
            redan tidigare hade beslutats.
          </note>
          <note>
            Vi visste ju redan då att frågan skulle återkomma senare, dvs.
            under våren 1997, och det var bättre att försöka ta ett samlat
            grepp och klara ut regelverk, ersättningsnivåer och finansieringsfrågor
            i ett samlat paket.
          </note>
          <note>
            Jag tycker att det var ett klokt beslut när riksdagen före jul
            sköt upp ikraftträdandet. Nu är vi där, och nu tar vi ett samlat
            grepp kring de olika frågorna kring akassesystemet. Förhoppningsvis
            får vi nu också till stånd ett beslut som innebär att vi slipper
            de ständigt återkommande ingreppen och förändringarna i akassesystemet.
            Det är därför bra att Centern och Socialdemokraterna har kunnat
            komma överens om det nu liggande förslaget. Det borgar för en
            stabil politisk majoritet bakom detta.
          </note>
          <note>
            När det gäller ersättningsnivån återställs den nu till 80 % -
            en nivå som när den infördes av fyrpartiregeringen klassades som
            ett raserande av den allmänna välfärdspolitiken av den dåvarande
            socialdemokratiska oppositionen. Nu beskrivs 80-procentsnivån
            i stället som en väl avvägd nivå. Så olika kan man alltså beskriva
            och tolka samma ersättning beroende på om man befinner sig i opposition
            eller i regeringsställning.
          </note>
          <note>
            För Centerns del har det i det här arbetet varit viktigt att
            få till stånd en allmän arbetslöshetsförsäkring med ett stort
            inslag av grundtrygghet. Det här är en gammal centerståndpunkt
            som nu är på väg att förverkligas. Jag roade mig häromdagen med
            att forska litet i historien kring det här och hittade då en statlig
            utredning från 1963 som hette SOU 1963:40
          </note>
          <note>
            och som utredde a-kassan och a-kassesystemet. Centern representerades
            i den här utredningen av en riksdagsman som heter Thorbjörn Fälldin.
            Han skriver i sin reservation på det här sättet: Den effektivaste
            lösningen skulle vara en allmän arbetslöshetsförsäkring, utformad
            som en allmän grundförsäkring. Härutöver borde det finnas en frivillig
            påbyggnadsförsäkring.
          </note>
          <note>
            Det finns alltså stora likheter mellan de tankegångar som utvecklades
            av Thorbjörn Fälldin redan
          </note>
          <note>
            1963 och det förslag som nu ligger på riksdagens bord.
          </note>
          <note>
            Andra viktiga principer för Centern har varit att försäkringen
            skall vara en omställningsförsäkring för alla som har en fast
            förankring på arbetsmarknaden och att medlemsavgifterna skall
            svara för en väsentligt större del av finansieringen. Jag tycker
            att vi har fått gehör för de här utgångspunkterna på ett tillfredsställande
            sätt.
          </note>
          <note>
            En annan viktig fråga som vi nu också löser är att det tillskapas
            en fristående a-kassa. Det är viktigt att det i ett sådant här
            system finns ett alternativ till de fackföreningsanknutna kassorna.
            Vi valde under den förra mandatperioden en modell med en statlig
            akassa för att fylla den här funktionen. Nu blir det i stället
            en fristående kassa som knyts till parterna på arbetsmarknaden.
            För Centerns del har det aldrig varit något självändamål att det
            just skulle vara en statlig kassa. Det viktiga för oss har varit
            att det finns ett alternativ för dem som av olika skäl inte passar
            in i systemet eller som av olika skäl inte anser sig vilja vara
            med i de fackanknutna a-kassorna.
          </note>
          <note>
            Företagarnas möjlighet att få vettigt socialt skydd vid arbetslöshet
            är en annan fråga som har diskuterats och utretts i många år utan
            att man har hittat någon vettig lösning. Men även den frågan får
            nu en lösning på ett bra sätt genom att det införs ett s.k. vilandebegrepp
            i regelverket. Det innebär till skillnad från de nuvarande reglerna
            att företag inte behöver ha avyttrats eller försatts i konkurs
            för att en företagare skall erhålla a-kassa.
          </note>
          <note>
            Dessutom ger förslaget en stimulans till nyföretagande genom
            att den som satsar på att starta ett eget företag kan få sin a-kassa
            beräknad på den inkomst man hade innan man blev företagare, om
            det inom ett år visar sig att den affärsidé som man har byggt
            upp sitt företagande kring inte håller måttet eller om det av
            andra skäl inte går att driva företaget. Det här ger ett socialt
            skyddsnät som jag är övertygad om kommer att innebära att väsentligt
            många fler människor kommer att våga pröva på att starta eget
            företag.
          </note>
          <note>
            I riksdagsbehandlingen har Centern och Socialdemokraterna, som
            bildar majoritet, på några punkter förändrat och förtydligat regeringens
            proposition. Det har redovisats tidigare här i debatten. Jag vill
            bara peka på en av de här punkterna i förbigående. Den rör diskussionen
            kring fiskarnas a-kassa och deras möjlighet att uppbära a-kasseersättning.
          </note>
          <note>
            Fiskarnas a-kassa har ju en mycket speciell konstruktion, som
            innebär att man kan uppbära ersättning vid en mängd andra tillfällen
            än just arbetslöshet, t.ex.
          </note>
          <note>
            när fångstkvoter är slut eller väderförhållandena gör att man
            inte kan fiska. Dock har det visat sig att man inte kan få a-kassa
            just vid normal arbetslöshet. Jag och utskottsmajoriteten tycker
            att det är ett ganska rimligt krav att så kan ske. Vi gör ett
            tillkännagivande till regeringen och förutsätter dessutom att
            regeringen agerar snabbt för att lösa den här frågan.
          </note>
          <note>
            Fru talman! Det finns en sak som jag gärna vill kommentera, som
            jag inte är helt till freds med när det gäller det här resultatet.
            Det är att vi inte har nått ända fram när det gäller den s.k.
            bortre parentesen. Det var en av Centerns ambitioner att vi skulle
            göra det. Men det finns en mängd problem och omständigheter som
            behöver utredas vidare och därför skjuts regelverket kring detta
            framåt i tiden.
          </note>
          <note>
            Det jag däremot tycker är bra är att det mycket tydligt och klart
            slås fast i propositionen och även i utskottsbetänkandet att det
            skall vara en tidsbegränsad omställningsförsäkring, att det alltså
            skall finnas en s.k. bortre parentes. Nu har vi lagt den grunden.
            Vi får tillsammans gå vidare och se hur vi löser detaljregelverket
            kring det.
          </note>
          <note>
            Avslutningsvis, fru talman, fattar vi nu beslut om en ny allmän
            och sammanhållen arbetslöshetsförsäkring. Det är ett bra förslag,
            som det finns bred politisk majoritet bakom. Det innebär, som
            jag sade i början av mitt anförande, att vi nu får klara regelverk
            som kommer att stå sig över tiden, tack vare den politiska majoritet
            som finns. Förhoppningsvis slipper vi de senaste årens hattande
            fram och tillbaka med olika förslag, ersättningsnivåer och annat
            när det gäller akassan.
          </note>
          <note>
            Jag yrkar, fru talman, bifall till utskottets förslag och avslag
            på samtliga reservationer.
          </note>
          <note type="speaker">
            Anf. 128 PER UNCKEL (m) replik:
          </note>
          <note>
            Fru talman! Jag beklagar om jag av oriktiga skäl har bibringats
            uppfattningen att det vi just nu diskuterar är en uppgörelse mellan
            Socialdemokraterna och
          </note>
          <note>
            LO. Skälet till att denna missuppfattning, som det uppenbarligen
            är, har spritt sig är möjligen att Ingvar
          </note>
          <note>
            Johnsson just beskrev det som en sådan. Den minnesgode kommer
            också ihåg hur det var den morgon när uppgörelsen presenterades.
            Arbetsmarknadsministern och Wanja Lundby-Wedin från LO uppträdde
            gemensamt på en presskonferens och meddelade vad som hade uppnåtts
            under nattens timmar. Strax därefter meddelade Olof Johansson
            att han stödde uppgörelsen.
          </note>
          <note>
            Det gläder mig emellertid om Elving Andersson har rätt, och Centern
            spelar en mer epokgörande roll för att påverka vad dessa båda
            kontrahenter har kommit överens om. Möjligen skulle det vara till
            glädje för kammaren att i så fall få någon upplysning om vad det
            var som Socialdemokraterna och LO
          </note>
          <note>
            tvangs att backa på inför Centerns påtryckningar.
          </note>
          <note type="speaker">
            Anf. 129 ELVING ANDERSSON (c) replik:
          </note>
          <note>
            Fru talman! Det är beklagligt om Per Unckel följer med så erbarmligt
            illa i den allmänna debatten och informationen i medierna att
            han inte vet vad som sker på ett sådant här centralt politiskt
            område, som han specialbevakar i riksdagen.
          </note>
          <note>
            Detta var en process mellan Centern och regeringen. Vi förde
            en mängd olika diskussioner. Parallellt med det arbetade regeringen
            med att förankra sina tankegångar tillsammans med LO. Det vet
            inte jag hur det gick till. Det får andra svara på. Men vi var
            mycket aktivt involverade i den processen från Centerns sida.
            Det är inget som har hemlighållits. Det har redovisats på olika
            sätt.
          </note>
          <note>
            Jag kan lova Per Unckel att om inte Centern hade deltagit i processen
            hade det här förslaget sett helt annorlunda ut. Men som vanligt
            är det i en förhandlingssituation mellan två parter ett tagande
            och ett givande. Därför finns det ingen anledning att i efterhand
            kommentera detaljer, vem som har tagit och vem som har givit i
            olika delar. Det här är ett resultat som vi har åstadkommit gemensamt,
            som vi står för och som jag dessutom tycker är bra. Men jag tror
            att Per
          </note>
          <note>
            Unckel i alla fall har så pass god politisk insikt att han på
            egen hand kan räkna ut ungefär hur ett sådant här förslag kanske
            hade kommit att se ut om inte Centern hade varit involverad i
            processen.
          </note>
          <note type="speaker">
            Anf. 130 PER UNCKEL (m) replik:
          </note>
          <note>
            Fru talman! Jag försöker och jag försöker att komma underfund
            med vad det är som Centern har påverkat så mycket. Jag kommer
            inte riktigt fram.
          </note>
          <note>
            Elving Andersson påpekade tidigare att det han var med om förra
            gången det begav sig i regeringen, nämligen att man skulle ha
            en allmän och obligatorisk försäkring med en statlig kassa, plötsligt
            hade reducerats till, ja, jag vet inte hur orden föll, men ingen
            principfråga i varje fall.
          </note>
          <note>
            Övriga förslag hämtade regeringen och LO i huvudsak från den
            s.k. ARBOM-utredningen. Där hittar jag heller ingen riktig ledning
            för att se vilken den epokgörande insatsen från Centerns sida
            är.
          </note>
          <note>
            Det är ingen oartighet att jag frågar, därför att jag tror att
            det är viktigt att det klarläggs. Det borde ligga också i Centerns
            intresse att visa hur den påverkan på regeringspolitiken faktiskt
            ser ut som Centern under de gångna 2 ½ åren anser sig ha utövat
            bl.a. på det här området. En och annan av oss misstänker, det
            skall gärna medges, att inverkan på regeringspolitiken inte är
            så enormt stor.
          </note>
          <note>
            Får jag också, fru talman, innan jag glömmer det, yrka bifall
            till reservation nr 1 till detta betänkande, så att det blir en
            votering om detta. Däri finns nämligen de goda principerna för
            en ny a-kassa.
          </note>
          <note type="speaker">
            Anf. 131 ELVING ANDERSSON (c) replik:
          </note>
          <note>
            Fru talman! Jag levde i den villfarelsen att Per
          </note>
          <note>
            Unckel följde vad som skedde på det här området som han har specialbevakning
            på i riksdagen genom sin position i arbetsmarknadsutskottet. Men
            om så inte är fallet skall jag gärna vid något tillfälle överlämna
            dokumentation i form av partimotioner, ställningstaganden, referat
            från riksdagsdebatter m.m. som sträcker sig några år bakåt i tiden
            och fram till nu för att markera vilka positioner Centern har
            haft, vilka positioner Socialdemokraterna har haft osv. så får
            väl
          </note>
          <note>
            Per Unckel utifrån detta material dra sina egna slutsatser. Jag
            trodde faktiskt att Per Unckel följde med så pass att det skulle
            vara onödigt, men det visar sig att jag överskattade Per Unckels
            insatser på det här området.
          </note>
          <note type="speaker">
            Anf. 132 ELVER JONSSON (fp) replik:
          </note>
          <note>
            Fru talman! Jag tror att Elving Andersson missförstod mig och
            kände sig anklagad - därav den retoriska frågan om inte ett litet
            oppositionsparti skall kunna delta i uppgörelser. Jo visst! Vi
            från Folkpartiet tycker att det är alldeles okej. I sakfrågor
            skall man göra upp om man är överens. Problemet har väl varit
            det som har kunnat iakttas, nämligen att Centern är på väg att
            överge ett och annat som var dess ideal under inte minst den förre
            arbetsmarknadsministern Börje
          </note>
          <note>
            Hörnlunds tid som departementschef.
          </note>
          <note>
            Sedan klagar Elving Andersson över vad återställarna har ställt
            till med. Ja, några av de tio propositioner jag talade om i mitt
            anförande har ju faktiskt
          </note>
          <note>
            Centerpartiet varit med och stött.
          </note>
          <note>
            Elving Andersson vill också rättfärdiga Centerns ställningstagande
            för att skjuta upp den bortre parentesen med hänvisning till att
            det finns en del problem.
          </note>
          <note>
            Vad är det för fel på ARBOM-kommitténs förslag?
          </note>
          <note>
            Det skulle bara intressant att få det beskedet. Den avgörande
            punkten är ju att Centern tillsammans med
          </note>
          <note>
            Socialdemokraterna svarar: Vi behöver utreda. Beslut om det här
            skall fattas bortom nästa val. Det tycker jag är en av de riktigt
            svaga punkterna.
          </note>
          <note type="speaker">
            Anf. 133 ELVING ANDERSSON (c) replik:
          </note>
          <note>
            Fru talman! Det var ju bra om jag hade missuppfattat Elver Jonsson.
            Jag tror dessvärre inte att jag gjorde det, men jag skall inte
            fortsätta den diskussionen.
          </note>
          <note>
            Jag sade i mitt anförande att frågan om den bortre parentesen
            var en av de bitar där jag beklagar att vi inte nådde fram. Min
            och Centerns ambition var att vi skulle klara den delen också,
            men det var alltså inte möjligt, och med det får man låta sig
            nöja tills vidare.
          </note>
          <note>
            Så enkelt är det.
          </note>
          <note>
            Elver Jonsson säger också att vi har medverkat till återställare
            och ändringar fram och tillbaka. Ja, visst har vi det, men det
            har ju inte gjort det bättre att vi har haft en blockpolitik som
            har gjort att man har ändrat fram och tillbaka och bara skapat
            förvirring, oklarheter och annat. Det är ett av skälen till att
            vi nu från
          </note>
          <note>
            Centerns sida har valt att på vissa områden etablera ett blocköverskridande
            samarbete. Återställarpolitik fram och tillbaka mellan mandatperioderna
            är olyckligt på en mängd områden. Det gäller i stället att skapa
            breda politiska lösningar så att aktörerna på marknaden, enskilda
            människor osv. vet vad det är för system som gäller, vad det finns
            för regelverk och annat och att systemen är hållbara över tiden.
            Det är det ansvaret vi har tagit, Elver Jonsson. Jag beklagar
            att inte Elver Jonsson försöker ta samma ansvar.
          </note>
          <note type="speaker">
            Anf. 134 ELVER JONSSON (fp) replik:
          </note>
          <note>
            Fru talman! Jag vill inte hålla Elving Andersson räkning för
            att Elving Andersson när det gäller den bortre parentesen säger:
            Vi ville, men vi kunde inte.
          </note>
          <note>
            Tidigare sade Elving Andersson att 80 % eller
          </note>
          <note>
            75 % var olika sätt att beskriva denna fråga eftersom man talar
            litet olika om man är i regering eller opposition. Jaså, kära
            Centervänner. För Folkpartiets del har vi hållit på 80 %, för
            vi tycker att det är en anständig nivå både ur samhällsekonomisk
            och ur den enskildes synvinkel.
          </note>
          <note>
            Sedan är det ingen hemlighet att vi ser litet olika på detta,
            även om vi ofta lever nära varandra i dessa båda goda mittenpartier.
            Vi står för inkomstbortfallsprincipen medan Centerpartiet har
            ett grundtrygghetstema som det möjligen är litet oklart för mig
            vad det gäller. Där tycker vi alltså olika.
          </note>
          <note>
            När det gäller att överskrida blockgränser och skapa klarheter
            är det väl bara att konstatera att det på en avgörande punkt inte
            hjälpte med detta överskridande eftersom oklarheten kvarstår.
          </note>
          <note type="speaker">
            Anf. 135 ELVING ANDERSSON (c) replik:
          </note>
          <note>
            Fru talman! Jag vet inte riktigt vad det är Elver
          </note>
          <note>
            Jonsson tycker är oklart när det gäller grundtrygghetsfrågorna.
            Jag vet inte om frågan gällde rent allmänt eller om den gällde
            just det här sammanhanget.
          </note>
          <note>
            I det här sammanhanget tycker jag att det finns mycket tydliga
            inslag av grundtrygghet i detta med en grundnivå i försäkringen
            som utgår lika till alla och därutöver en frivillig inkomstbortfallsförsäkring.
            Det tycker jag är en bra princip, och som jag sade är det en princip
            som Centern stod för redan på 1960-talet i de här diskussionerna.
          </note>
          <note>
            Sedan vill jag dessutom för Elver Jonsson poängtera att vi nu
            faktiskt äntligen också har lyckats lösa frågan om företagarnas
            arbetslöshetsersättning på ett som jag tycker bra sätt. Det är
            bara att beklaga att vi inte lyckades göra det under den förra
            mandatperioden, men det var ju faktiskt Elver Jonsson och hans
            parti som var en av orsakerna till att vi inte kom fram till en
            lösning i det läget. Men nu har vi klarat av den biten också.
          </note>
          <note>
            I en uppgörelse är det naturligtvis så här: En del tycker jag
            är väldigt bra och annat tycker jag är mindre bra. Det här är
            ett område som jag tycker är oerhört bra. Som jag har redovisat
            tidigare tycker jag att det här med den bortre parentesen är mindre
            bra, men så fungerar ett politiskt samarbete. Man får ge och ta,
            och sedan står man för de överenskommelser som har gjorts. Det
            gör vi från Centerpartiets sida.
          </note>
          <note type="speaker">
            Anf. 136 Arbetsmarknadsminister MARGARETA WINBERG (s):
          </note>
          <note>
            Fru talman! Detta är en viktig dag. På riksdagens bord ligger
            ett förslag som har en mycket bred politisk och facklig förankring.
            Det är en framgång, eftersom det handlar om ett komplicerat, kontroversiellt
            och omdiskuterat förslag i en svår fråga. Det är också sant som
            har sagts här tidigare att detta har hanterats under årens lopp
            och under en mycket svår tid.
          </note>
          <note>
            Jag delar gärna Hans Anderssons uppfattning att frågan om a-kassan
            är en hjärtefråga för arbetarrörelsen. Det är särskilt viktigt
            att säga det i dessa tider då den här frågan, liksom en hel del
            andra frågor som är viktiga för stora grupper i vårt samhälle,
            attackeras så hårt som i dag. Vi har sett det här i dag av Per
          </note>
          <note>
            Unckel. Vi ser det på andra håll i det svenska samhället av borgerliga
            ekonomer och av borgerliga politiker av olika kulörer, men också
            ute i Europa i olika sammanhang där man öppet pläderar för lägre
            nivåer i ersättningssystemen med medföljande lägre lönenivåer
            naturligtvis, med begränsad tillgänglighet till systemen, med
            kortare tider osv. Det är klart att a-kassan är en hjärtefråga
            för arbetarrörelsen i det perspektivet.
          </note>
          <note>
            Därför är det bra och roligt att vi nu har fått till det förslag
            som ligger här på bordet, och vi har den fackliga rörelsen bakom
            oss. Här i riksdagen stöds förslaget, vilket har omtalats, av
            Centerpartiet och vad jag kan förstå till stora delar av Vänsterpartiet.
            Jag vill gärna bekräfta det Elving Andersson sade förut: Det handlar
            inte om att Centerpartiet i efterhand har stött någonting, utan
            Centerpartiet var i hög grad delaktigt i utformandet av detta
            tillsammans med Landsorganisationen.
          </note>
          <note>
            Det finns alltså en glädjande stor uppslutning kring en arbetslöshetsförsäkring
            som innebär trygghet och stabilitet. Men det finns de, och det
            har vi också hört här i dag, som säger nej till trygghet och stabilitet.
            Och det finns en gemensam linje från tre partier,
          </note>
          <note>
            Moderaterna, Folkpartiet och Kristdemokraterna, som handlar om
            att förstatliga a-kassan, att som de säger göra den allmän. De
            vill beröva de fackliga organisationerna deras inflytande över
            det försäkringssystem som organisationerna själva har byggt upp,
            som de har den största kunskapen om och som berör deras medlemmar
            mest av alla. Detta senare gäller särskilt i en tid av massarbetslöshet.
          </note>
          <note>
            Detta berövande av makt och inflytande är begripligt, rent ideologiskt.
            I synnerhet Moderaterna står för en antifacklig linje: har alltid
            gjort det, gör det fortfarande och kommer sannolikt att göra det
            i framtiden. De reservationer som finns och de uttalanden som
            har gjorts här i dag visar detta alltför tydligt.
          </note>
          <note>
            I flera av motionerna, och i synnerhet Moderaternas motioner,
            kritiseras förslagets koppling till de traditionella fackliga
            arbetslöshetskassorna. Moderaterna talar nedlåtande om "fackligt
            privilegium".
          </note>
          <note>
            Jag skulle vilja fråga Per Unckel, som uttalar detta om "fackligt
            privilegium": Vad är det för fel med att lägga fram förslag som
            är förankrade hos Sveriges löntagare? Om det är något som kännetecknar
            Moderaternas förslag är det ju det motsatta, dvs. brist på förankring.
            Smalare bas får man leta efter. Moderaterna har inte ens i alla
            frågor Kristdemokraterna och
          </note>
          <note>
            Folkpartiet bakom sig.
          </note>
          <note>
            För regeringen är arbetslöshetsförsäkringen viktig för att ta
            Sverige ur massarbetslösheten, kanske inte i sak men för den enskilde.
            Försäkringen har betydelse både för den enskilde och för samhället.
            För den enskilde betyder det trygghet och stabilitet i tider av
            stora förändringar för den enskilde. Trygga individer vågar mer.
            Trygga individer vågar satsa, vågar utbilda sig och vågar starta
            eget i betydligt större utsträckning än de som inte äger denna
            trygghet. Trygga individer behåller i ökad utsträckning sitt självförtroende,
            drabbas inte av maktlöshet och blir inte passiviserade.
          </note>
          <note>
            Mot detta skall vi ställa det som Per Unckel i dag har uttalat
            och som finns i Moderaternas förslag, nämligen en situation där
            man skuldbelägger de arbetslösa. Av alla Per Unckels inlägg i
            dag framgår det väldigt tydligt att det är de arbetslösas eget
            fel att de är arbetslösa. Bara incitamenten - som är ett väldigt
            fint ord - ökar för de arbetslösa tar de nog jobben. På ett mera
            brutalt sätt kan man säga: Bara man piskar dem litet till tar
            de nog jobben - de är ju i grunden lata och vill inte arbeta.
            Det är kontentan av det Per
          </note>
          <note>
            Unckel har sagt i dag. Jag delar inte den människosynen.
          </note>
          <note>
            Fru talman! Vårt förslag har refererats, och det innebär:
          </note>
          <note>
            att KAS och den nuvarande arbetslöshetsförsäkringen ersätts med
            en allmän och sammanhållen försäkring att vi höjer ersättningen
            från 75 till 80 % av tidigare inkomst att vi höjer taket i dagpenningen
            till 580 kr att vi höjer grundbeloppet till 240 kr per dag att
            vi förbättrar för företagarna; förslag som är mycket välkomna
            för denna grupp - detta med särskild adress till Per Unckel att
            vi stärker arbets- och kompetenslinjen att vi markerar a-kassans
            karaktär av omställningsförsäkring att förslaget är finansierat,
            sist men inte minst.
          </note>
          <note>
            Detta är innehållet i sak. Men lika viktigt som att se de olika
            delarna är att se den ideologiska grunden för förslaget. Detta
            är för regeringen ett tydligt politiskt vägval. Jag är väldigt
            glad att kunna säga det här och att kunna spegla det så tydligt
            mot Moderaterna.
          </note>
          <note>
            Det här är en del i vår politik där vi avvisar låga nivåer och
            därmed låga löner. Vi säger nej till ett system som förespråkar
            ökade klyftor och en segregerad arbetsmarknad. Vi går ifrån det,
            och vi försöker att återigen komma till ett samhälle där klyftorna
            minskar.
          </note>
          <note>
            Jag sade att det finns de som på allvar tror att den höga arbetslösheten
            beror på att människor inte vill arbeta. Med denna moderata ideologi
            är det naturligt att förespråka en lägre ersättning under en kortare
            tid, samtidigt som det skall vara förenat med stora svårigheter
            att kvalificera sig för a-kassan.
          </note>
          <note>
            Men mot dessa nyliberala lösningar står den svenska arbetsmarknadspolitiken,
            som bygger på trygghet, arbete och kompetens. Det är via starka
            och trygga individer som vi skall få en flexibel arbetsmarknad.
            Ordet flexibilitet är ju så populärt i olika kretsar, både i Sverige
            och i andra EU-länder, men vi har tack och lov olika definitioner
            på ordet.
          </note>
          <note>
            Vi menar att människor som råkar ut för arbetslöshet bäst kan
            stärkas genom utbildning och genom en skälig ekonomisk trygghet
            under den tid som omställningen till ett nytt jobb pågår.
          </note>
          <note>
            Fru talman! Samtidigt är det viktigt att arbetslöshetsförsäkringen
            är ett slags omställningsförsäkring och inte en permanent försörjning.
            A-kassan kan inte och skall inte vara ett slags mer eller mindre
            garanterad livsinkomst eller ett permanent stöd från skattebetalarna
            till de arbetsgivare som inte drar sig för att utnyttja systemet.
          </note>
          <note>
            Därför är det nödvändigt att tidsbegränsa arbetslöshetsförsäkringen.
            Under den tiden skall aktiva insatser och särskilda resurser rusta
            den enskilde för framtida jobb. Målet är naturligtvis att de arbetslösa
            i god tid skall få en sådan kompetens att de kan ta ett ledigt
            jobb den dagen det finns. Avsikten från regeringens sida har aldrig
            varit att tvinga någon till socialbidrag. I stället vill vi skapa
            ett system som ökar den långtidsarbetslöses möjligheter att få
            ett jobb.
          </note>
          <note>
            Men det finns också ett antal problem som är förknippade med
            en begränsad ersättningsperiod. Det har talats mycket om det i
            dag. Vad händer innan utförsäkringstiden går ut? Vilka åtgärder
            skall sättas in före utförsäkringstiden, och vilka skall sättas
            in efteråt? Vem skall ha ansvaret? Om vi inte på allvar vågar
            analysera och ta i den frågan löper vi risken att en stor grupp
            långtidsarbetslösa får allt svårare att hävda sig i konkurrensen
            om de lediga jobb som finns. Så är det i många EU-länder i dag.
            Tittar man ut över framför allt södra EU ser man hur den grupp
            människor som inte riktigt platsar på arbetsmarknaden växer och
            därmed mer eller mindre marginaliseras. Så skall vi inte ha det
            i Sverige, och det är därför som vi nu ordentligt skall utreda
            den här frågan.
          </note>
          <note>
            I de här länderna - lyckligtvis ännu inte i Sverige - är otrygghet,
            ohälsa och fattigdom resultat av detta tillstånd av att inte platsa
            på arbetsmarknaden.
          </note>
          <note>
            Man marginaliseras mer eller mindre. Därför måste vi bygga något
            bra för den gruppen.
          </note>
          <note>
            Jag tycker inte att det är ett dugg konstigt att vi har tagit
            en återställare, eller hur man nu skall beskriva det, i den här
            frågan. Jag tycker inte att det är ett dugg konstigt att man när
            man märker att man inte har något bra svar, inte har en lösning
            på ett oerhört stort problem, tar litet tid på sig för att hitta
            det svaret.
          </note>
          <note>
            Detta är någonting nytt både för Sverige och för övriga EU-länder.
            Ingenstans har man analyserat det här, och ingenstans har man
            det bra svaret. Per
          </note>
          <note>
            Unckel har sitt svar och andra har sitt svar, men de duger inte
            för regeringen. Därför säger vi att det krävs en rejäl analys
            och en parlamentarisk förankring.
          </note>
          <note>
            Framtidens olika arbetsmarknader är en angelägenhet för många,
            och därför skall vi utreda vilka åtgärder som kan göras inför
            och efter en utförsäkring innan en tidsgräns införs i arbetslöshetsförsäkringen.
          </note>
          <note>
            Fru talman! Många människor frågar med rätta i dag: Går det inte
            att använda de pengar som arbetslösheten kostar på ett bättre
            sätt? Det finns ju så många behov i samhället. Tänk vad mycket
            man skulle kunna göra och hur många som skulle kunna få jobb med
            de 33 miljarder som a-kassan kostar.
          </note>
          <note>
            Den frågan får jag ofta, och jag har också själv ställt den.
          </note>
          <note>
            Men det är inte riktigt så enkelt att man kan använda a-kassan
            hit och dit eller hur som helst. Det är en försäkring, och pengarna
            tillhör de arbetslösa.
          </note>
          <note>
            Samtidigt måste vi vara lyhörda och i samarbete med alla parter
            kunna pröva nya möjligheter. Det måste vi våga.
          </note>
          <note>
            Därför ber vi riksdagen att öppna för en friare användning. Vi
            gör det i form av resursarbeten i enlighet med den s.k. Kalmarmodellen.
            Vi gör det därför att det ökar chanserna till reguljärt arbete,
            för att behålla kompetensen hos de arbetslösa och därför att vi
            tror på utvecklingen inom den gemensamma sektorn.
          </note>
          <note>
            Detta är också ett sätt att överbrygga den tid som är mellan
            nu och den dag då de ytterligare miljarder som vi kommer att satsa
            på vård, omsorg och skola ger resultat i fler anställningar.
          </note>
          <note>
            Till detta säger Moderaterna, Folkpartiet, Kristdemokraterna
            och Miljöpartiet nej. Jag undrar varför.
          </note>
          <note>
            Ser ni inte behoven? Värnar ni inte om jobben? Förstår ni inte
            vikten av att arbetslösa behåller sin kompetens på det här sättet?
          </note>
          <note>
            Vi tycker också att det skall vara möjligt att använda a-kassepengarna
            på ett aktivare och friare sätt i särskilda projekt. Det är ett
            mycket brett och mycket klart uttalat önskemål från många kommuner
            och från lokala företrädare. Jag tror att snart sagt alla kommuner
            i Sverige har sin ansökan eller sin förfrågan inom detta. Vi tar
            fasta på dessa önskemål. Men jag undrar vad ni är rädda för. Var
            finns kreativiteten hos nejsägarna i Sveriges riksdag? Vad är
            det för fel på att utveckla lokala initiativ? Varför vågar ni
            inte tillmötesgå kommunernas önskan? Varför vågar ni inte satsa
            på de arbetslösa på det här viset?
          </note>
          <note>
            (forts.)
          </note>
          <note>
            Beslut om uppskjuten votering
          </note>
          <note>
            På förslag av talmannen medgav kammaren att återstående ärenden
            på dagens föredragningslista samt nu pågående ärende fick avgöras
            i ett sammanhang vid arbetsplenum onsdagen den 28 maj.
          </note>
          <note>
            6 § (forts.) En allmän och sammanhållen arbetslöshetsförsäkring
            (forts. AU13)
          </note>
          <note type="speaker">
            Anf. 137 PER UNCKEL (m) replik:
          </note>
          <note>
            Fru talman! Arbetsmarknadsministern insinuerade att de som tycker
            annorlunda än hon i a-kassefrågan lägger skulden på de arbetslösa
            och säger att arbetslösheten är deras fel. Ingenting kunde vara
            en tokigare problembeskrivning.
          </note>
          <note>
            Vi lägger skulden på regeringen. Det är inte de arbetslösas fel
            att det förs en felaktig företagspolitik.
          </note>
          <note>
            Det är inte de arbetslösas fel att det inte skapas nya riktiga
            arbeten i den konkurrensutsatta sektorn av
          </note>
          <note>
            Sverige. Det är regeringens fel att förutsättningarna för tillväxt
            och arbete i Sverige är för dåliga.
          </note>
          <note>
            Margareta Winberg sade att a-kassan är regeringens hjärtefråga.
            Vi har förstått det. Det vore emellertid bättre om regeringens
            främsta hjärtefråga var jobben. Det är socialt, ekonomiskt och
            på alla sätt mer tilltalande att människor får arbeta och känna
            arbetets, dynamikens och växtens glädje än att de tvingas att
            leva på bidrag.
          </note>
          <note>
            Margareta Winberg säger att de som inte tycker som hon dessutom
            säger nej till tryggheten. Ingenting kunde vara mer felaktigt
            igen. Tryggheten ligger inte i bidragssystemet. Tryggheten ligger
            i växten och i att veta att även om arbetslösheten drabbar mig
            finns det ett annat jobb jag kan söka mig till. Under den tid
            som man går under omställning skall ersättningen vara god. Som
            Margareta Winberg vet förordar Moderaterna en ersättningsnivå
            som inklusive våra skattesänkningar överstiger regeringens nivå.
          </note>
          <note>
            I fråga om omställningstidens längd förordar vi ett system där
            den allmänna försäkringen får kompletteras med det som de avtalsslutande
            parterna kan komma överens om under den tid de själva tycker är
            rimlig.
          </note>
          <note>
            Margareta Winberg säger att vi vill beröva de fackliga organisationerna
            inflytande över sina kassor.
          </note>
          <note>
            Margareta Winberg glömmer möjligen att kassorna betalas av skattebetalarna
            och därför skall bestämmas över av dem som står för fiolerna.
          </note>
          <note type="speaker">
            Anf. 138 Arbetsmarknadsminister MARGARETA WINBERG (s):
          </note>
          <note>
            Fru talman! Per Unckel försöker nu, precis som han har gjort
            tidigare i dag, att föra över debatten på någonting annat än vad
            dagens debatt egentligen handlar om. Det är klart att vi båda
            kan beklaga att man inte har en sammanhållen debatt, men nu är
            det så att detta betänkande handlar om a-kassan. Då gör
          </note>
          <note>
            Per Unckel konststycket att försöka säga att skulden för arbetslösheten
            är regeringens. Då skulle jag vilja fråga om det var den borgerliga
            regeringens fel att det försvann 500 000 jobb under den tiden.
            I konsekvensens namn måste det ju vara så, Per Unckel.
          </note>
          <note>
            Icke desto mindre är det, oavsett var skulden ligger, de arbetslösa
            som skall betala den. Därmed förskjuter man skulden på de arbetslösa
            genom att inte ge dem en höjning av a-kassan, genom att begränsa
            tiden och genom att tala om incitament för att ta ett arbete,
            för det gör ju Per Unckel. Om man har en kortare period av ersättning
            ökar incitamenten för att ta ett arbete.
          </note>
          <note>
            Per Unckel pratade om ett förslag i sitt huvudanförande, nämligen
            en punkt om att det skall vara raka rör mellan löneförhandlarna
            och a-kassan. Vad är det, om inte att skuldbelägga dem som har
            hög arbetslöshet? Det är de som skall betala detta. Då ställer
            jag frågan: Är det enbart lönenivåerna som skapar arbetslöshet,
            Per Unckel? Det påstod ju Per Unckel också tidigare. Har inte
            efterfrågan någon betydelse? Har inte konjunkturen någon betydelse,
            eller utbildningsnivån?
          </note>
          <note>
            Om en byggnadsarbetare skulle betala i förhållande till sin arbetslöshet,
            skulle den byggnadsarbetaren då lättare få ett arbete? Det måste
            ju bli så med Per
          </note>
          <note>
            Unckels logik med raka rör mellan löneförhandlingar och a-kassa.
          </note>
          <note type="speaker">
            Anf. 139 PER UNCKEL (m) replik:
          </note>
          <note>
            Fru talman! Margareta Winberg frågar mig om det är någonting
            annat än lönenivån som påverkar arbetslöshetsnivån. Ja, skatten.
            Vid sidan om lönen, är det kanske det allra viktigaste av allt.
            Om Margareta
          </note>
          <note>
            Winberg hörde mitt huvudanförande skulle hon ha vetat att en
            enkel uträkning säger att låginkomsttagare strax innan de slås
            ut i arbetslöshet och blir beroende av a-kassan betalar 80 % av
            sina samlade lönekostnader i skatt. Det är orimligt. Det skapar
            arbetslöshet.
          </note>
          <note>
            Det skapar utslagning. Det skapar påfrestning på akassan.
          </note>
          <note>
            Margareta Winberg beklagar att jag diskuterar jobben. Jag förstår
            det eftersom hon sitter i en regering som har den lägsta sysselsättningsnivån
            i Sverige i mannaminne. Vi reformerade inte Sverige tillräckligt
            fort när vi regerade. Det håller jag gärna med om.
          </note>
          <note>
            Men vi var på rätt väg. Sysselsättningen ökade och arbetslösheten
            minskade när ni tog över. Nu har det dessvärre vänt igen.
          </note>
          <note>
            Kopplingen mellan arbetslösheten och a-kassan är mycket enkel,
            Margareta Winberg. En a-kassa som är felkonstruerad och skapar
            dåliga system för lönebildningen medverkar till att arbetslösheten
            blir onödigt hög. Det påpekar alla ekonomer i Sverige, inte bara
            borgerliga ekonomer utan också de som står Margareta Winberg nära.
            Det går inte att ha en a-kassa där den som löneförhandlar inte
            behöver ta ansvaret för arbetslöshetens kostnader utan kan skicka
            dessa kostnader vidare till någon annan. Det är därför vi säger
            att man skall göra en koppling mellan löneförhandlingarna och
            a-kassans finansiering. Därmed skulle man bidra till att få en
            lönebildning i landet som är värd namnet. Regeringen har ju själv
            utnämnt lönebildningen till en avgörande fråga, men kapitulerar
            så fort lönebildningsfrågorna blir konkreta.
          </note>
          <note>
            Fru talman! Det är erbarmligt med en regering som inte inser
            var nyckeln till de riktigt jobben egentligen finns.
          </note>
          <note type="speaker">
            Anf. 140 Arbetsmarknadsminister MARGARETA WINBERG (s):
          </note>
          <note>
            Fru talman! Så fick vi då ytterligare ett visdomsord. Det var
            inte bara lönerna som var för höga utan även skatterna. Låt mig
            då fråga Per Unckel: Vad gjorde ni under de tre år ni regerade
            om inte sänkte skatterna? Vad har ni för förslag nu om inte att
            sänka skatterna? Vad hände under de tre år som ni regerade och
            sänkte skatterna?
          </note>
          <note>
            Inte gick arbetslösheten ned. Tvärtom var de då vi tappade 500
            000 jobb. Det var då vi fick en massarbetslöshet i det här landet
            som vi inte har haft sedan
          </note>
          <note>
            30-talet. Det var resultatet av ert recept att sänka skatterna,
            och nu kommer ni tillbaka med precis samma recept: Ta bort förmögenhetsskatten,
            sänk kapitalskatten, slopa värnskatten redan 1998 och sänkt skatten
            på pensionssparande. Nu vill nu tydligen också sänka skatterna
            för låg- och mellaninkomsttagarna.
          </note>
          <note>
            Tror ni själva på detta? Hur kan ni göra det med det resultat
            som vi har sett?
          </note>
          <note>
            Sedan vill jag att Per Unckel svarar på frågan mer konkret. Jag
            tror att det är mycket viktigt för alla arbetslösa att få veta
            detta. Moderaterna är ett stort parti i Sverige, åtminstone enligt
            opinionsundersökningarna. Ni kan komma att ha betydelse i svensk
            politik om olyckan är framme. Då tror jag att de arbetslösa är
            intresserade av att veta vad som händer efter de 300 dagarna.
            Vilket system skall man vara i?
          </note>
          <note>
            Vilken nivå skall man få på ersättningen, och var skall den ersättningen
            komma ifrån? Är det från kommunerna i form av socialbidrag, eller
            var kommer pengarna ifrån?
          </note>
          <note>
            Jag tror att det vore bra om Per Unckel kunde klara ut det här
            och nu.
          </note>
          <note>
            Sedan var det den andra frågan. Skulle byggnadsarbetarnas arbetslöshet
            bli lägre om det fanns rakare rör mellan lönebildning, arbetslöshet
            och a-kassa?
          </note>
          <note>
            Svara bara ja eller nej på den frågan, Per Unckel.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 18.00 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            6 § (forts.) En allmän och sammanhållen arbetslöshetsförsäkring
            (forts. AU13)
          </note>
          <note type="speaker">
            Anf. 141 HANS ANDERSSON (v) replik:
          </note>
          <note>
            Fru talman! Jag förstod av Margareta Winbergs anförande att vi
            i grunden är överens om en hel del viktiga frågor när det gäller
            a-kassan. Jag skall inte ta upp vad som har varit. Jag tolkar
            situationen som att regeringen nu faktiskt har gått in på ett
            annat spår än det man tidigare befann sig på.
          </note>
          <note>
            Jag skulle vilja resa några frågor som bekymrar mig.
          </note>
          <note>
            Det gäller för det första frågan om finansieringen i förhållande
            till utgiftstaket. Förra året lade regering och riksdag till 14
            miljarder kronor. I år, bara några månader efter det att budgetpropositionen
            antogs av riksdagen, var det ungefär 5 miljarder kronor. Vänsterpartiet
            har ansett att ett område som är så extremt konjunkturberoende
            och som dessutom är regelstyrt inte borde vara ett av de områden
            som har tak. Hur ser Margareta Winberg på det här? Som läget nu
            är är det ju faktiskt fråga om en viljeyttring från regering och
            riksdag om det blir några pengar eller inte, och blir det inga
            pengar blir det riktigt illa för de arbetslösa.
          </note>
          <note>
            Min andra fråga handlar om de deltidsarbetslösa.
          </note>
          <note>
            Jag ställde frågan i mitt huvudanförande från talarstolen, och
            jag vet att Margareta Winberg väl känner frågan. Vi har förordat
            att man skall ha fyllnadsstämpling tills man hittar en kombination
            av åtgärder som löser problemet. Nu har man inte valt det men
            vill snabbutreda frågan. Kan Margareta Winberg säga någonting
            mer i den frågan? Det oroar oss väldigt mycket att många blir
            heltidsarbetslösa i stället för deltidssysselsatta.
          </note>
          <note>
            Slutligen har jag en fråga om arbetsvillkoren. De har skärpts.
            Vi har använt arbetsvillkor som är något liberalare. Vi kan acceptera
            de ordinarie villkoren men har sagt att man i en situation med
            mycket kortare anställningar och lösare förhållningssätt på arbetsmarknaden
            borde göra en snabb kartläggning av effekten av hårdare arbetsvillkor,
            så att vi inte får en segregation mellan dem som är försäkrade
            och alla de ungdomar, invandrare och inte minst kvinnor som på
            grund av arbetsmarknadens struktur råkar illa ut i det systemet.
          </note>
          <note type="speaker">
            Anf. 142 Arbetsmarknadsminister MARGARETA WINBERG (s):
          </note>
          <note>
            Fru talman! Jag skall svara på frågorna. En av dem är något besvärlig,
            nämligen den första om utgiftstaket, eftersom vi inte har fört
            den diskussionen.
          </note>
          <note>
            Jag antar att Hans Andersson här syftar på utgiftsområde 13.
            Detta är en följd av det beslut som har fattats här i riksdagen
            om att det skall finnas ett tak på varje utgiftsområde, något
            som naturligtvis ställer till problem, eftersom detta är konjunkturkänsligt
            och känsligt för arbetslöshetens nivå. Både vi själva och nu senast
            AMS har gjort prognoser som visar på att man under de närmaste
            åren, fram till år 2000, inte behöver befara det som Hans Andersson
            tar upp. Vår ambition och vårt mål är ju att den öppna arbetslösheten
            skall minska till 4 %, och därmed faller ju litet grand av problemet,
            i varje fall i sak, även om man givetvis kan fortsätta att diskutera
            frågan rent principiellt. Jag har alltså inget svar. Vi har inte
            funderat på att göra om systemet, utan svaret blir att de pengar
            som fattas får hämtas ur den reserv som finns utanför det här
            systemet, dvs. utanför utgiftsområdena.
          </note>
          <note>
            Jag är medveten om att det Hans Andersson tar upp om deltidsarbetslösheten
            är ett problem. För oss har det varit ett problem av flera slag.
            Dels är det naturligtvis en kostnad. Vänsterpartiet har de pengarna
            - 600 miljoner - vi har dem inte. Dels finns det ett annat problem.
            Det förekom att både arbetsgivare och arbetstagare utnyttjade
            det gamla systemet. Det tycker inte jag är bra. Det finns emellertid
            väldigt få metoder att använda för att tvinga arbetsgivare till
            fler heltider, vilket ändå är målet. Den nya arbetsrätten är en
            sådan metod.
          </note>
          <note type="speaker">
            Anf. 143 HANS ANDERSSON (v) replik:
          </note>
          <note>
            Fru talman! Vi är i och för sig, som jag sade från talarstolen,
            medvetna om att fyllnadsstämpling är ett problem, men det bör
            inte lösas på det sätt som är gjort, nämligen med ett alexanderhugg.
            Det innebär att man först berövar människor möjligheten att fyllnadsstämpla
            och sedan utreder vilka konsekvenser det skall få för den enskilde.
            I många fall vet vi att resultatet är att människor har blivit
            heltidsarbetslösa. Vi har lagt fram en del förslag, och jag hoppas
            att regeringen skall ta fasta på detta.
          </note>
          <note>
            Vi har motsatt oss den flexibla lösningen av akassan och har
            i stället velat föra över pengar från område 13 till 14, så att
            man skall kunna ha aktivare åtgärder, samordnat av arbetsmarknadsmyndigheterna.
            Samtidigt har vi skjutit till en del otraditionella medel till
            arbetsförmedlingsnämnderna. Varför använder sig regeringen av
            den teknik ni har använt, nämligen att göra undantag i a-kassan
            och att låta regeringen själv fatta de här besluten? Man skulle
            i stället kunna lösgöra medel som läggs över till område 14, se
            det som en åtgärd och se till att arbetsförmedlingsnämnderna lokalt,
            efter prövning centralt, får del av dessa medel.
          </note>
          <note>
            Slutligen skulle jag gärna vilja ha ett klarläggande när det
            handlar om nivåfrågan. Elving Andersson var väldigt tydlig med
            att säga att vi befinner oss på den nivå där vi skall vara och
            att vi skall stanna där. Det hör hemma i den centerpartistiska
            grundtrygghetsmodellen, men jag kan inte drömma om att Margareta
          </note>
          <note>
            Winberg med sin ideologi och ställning skulle omfatta grundtrygghetsmodellen.
            Hur ser Margareta Winberg på kompensationsnivåfrågan? Vi har lagt
            förslag till
          </note>
          <note>
            1999, och vi har en finansiering för det förslaget. Jag hoppas
            att vi kan ta en konstruktiv diskussion om den frågan.
          </note>
          <note type="speaker">
            Anf. 144 Arbetsmarknadsminister MARGARETA WINBERG (s):
          </note>
          <note>
            Fru talman! Jag börjar med den sista frågan. Frågan om grundtrygghet
            tycker jag har mindre att göra med nivåer, när vi nu har hamnat
            på 80 %. Det har mer att göra med nivån på taket, som jag naturligtvis
            hade önskat hade kunnat lyftas ännu mer. Bara det faktum att principen
            är bruten, att vi kan höja taket, ser jag ändå som ett visst framsteg,
            särskilt gentemot vår samarbetspartner Centern, som tidigare har
            motsatt sig det. Nu har ju utskottet också uttalat att den utredning
            som skall till skall titta på både golv och tak, och så skall
            det naturligtvis bli. Jag har absolut ingenting emot det. Det
            är också ett sätt att markera att a-kassan, likväl som andra system,
            inte skall bli grundtrygghetssystem. Jag är emot grundtrygghet
            av ideologiska skäl.
          </note>
          <note>
            Sedan återigen frågan om de deltidsarbetslösa. Inom ramen för
            arbetsrätten finns ett inslag som stimulerar mot deltidsarbetslösheten.
            Dessutom har vi skrivit att den utredning som skall tillsättas
            med förtur skall behandla de deltidsarbetslösas situation. Jag
            kan för dagen inte se hur den lösningen skall se ut, men i avvaktan
            på den lösningen har vi sagt, som Hans
          </note>
          <note>
            Andersson också nämnde i sitt anförande, att arbetsförmedlingarna
            skall ta ett större ansvar för de deltidsarbetslösa och i större
            utsträckning - tidigare har det nämligen skett i en oerhört liten
            utsträckning - ge dem någon form av deltidsåtgärd. Det kan också
            handla om att de skall kunna stämpla upp mer än i dag.
          </note>
          <note>
            Som jag sade tidigare finns väldigt många kommuner som har goda
            projekt, och de beskriver också detta på ett väldigt bra sätt.
            Kruxet är att de säger att hindret är att den som är arbetslös
            inget får göra. Det är det vi vill öppna för, med hjälp av 500
            miljoner i år och 1 miljard nästa år. Det handlar om att byta
            passivitet mot aktivitet.
          </note>
          <note type="speaker">
            Anf. 145 DAN ERICSSON (kd) replik:
          </note>
          <note>
            Fru talman! Låt mig ta upp det som Margareta
          </note>
          <note>
            Winberg var inne på sist först. Hon frågade tidigare mig varför
            vi inte tillmötesgår kommunernas önskan.
          </note>
          <note>
            Är då inte Margareta Winberg påläst om motioner och vad som står
            i betänkandet? Det är nämligen precis det vi gör - vi tillmötesgår
            kommunernas önskan att i och med en aktivare användning av arbetslöshetsersättningen
            själva få bestämma hur de friare resurserna skall få användas.
            På den punkten har vi alltså precis tillmötesgått kommunerna.
          </note>
          <note>
            Vad gäller resursarbeten frågar ministern: Värnar ni inte om
            jobben? Det är ju precis det vi gör. Risken med resursarbetena
            är att de slår ut ordinarie arbetstillfällen i kommuner och landsting.
            På den punkten är det fem partier som är överens om att detta
            faktiskt är ett hot mot den kommunala och den landstingskommunala
            sektorn och sysselsättningen där.
          </note>
          <note>
            Jag tog, fru talman, i mitt anförande upp Winbergs uttryck för
            ett halvår sedan om att vi stod inför en skördetid. Det har varit
            en rätt mager skörd. Har inte ministern någon kommentar till detta?
            Förra sommaren sade ministern: Vänta och se tills förslagen har
            fått verka. Nu har de fått verka. Arbetslösheten är högre i dag
            än för ett år sedan. Har inte ministern någon kommentar till utvecklingen
            på arbetsmarknaden? Det är ju det som avgör hur mycket a-kassan
            kostar.
          </note>
          <note>
            Jag har också en fråga om feriearbeten. Blir det nu så att alla
            ungdomar får feriearbete, Margareta Winberg?
          </note>
          <note>
            Ministern talar om att avsikten aldrig har varit att arbetslösa
            skall behöva socialbidrag. Men, fru talman, det var ju en medveten
            politik när ni sänkte nivån i akassan från 80 % till 75 % tillsammans
            med Centern och Moderaterna. Det var en medveten politik. Ni visste
            att detta skulle driva människor till socialbidragsköerna, vilket
            skulle drabba kommunernas ekonomi och därmed också sysselsättningen
            i kommunerna. Kom inte och slå i oss någonting annat! Ni visste
            att ni förde människor till socialbidragsköerna.
          </note>
          <note type="speaker">
            Anf. 146 Arbetsmarknadsminister MARGARETA WINBERG (s):
          </note>
          <note>
            Fru talman! Det är så, Dan Ericsson, att den friare användningen
            av a-kassan är ett sätt att stimulera den lokala verksamheten
            och att ta vara på det engagemang som vi vet finns i kommunerna.
            Det engagemanget är oerhört stort.
          </note>
          <note>
            Sedan förstod jag inte alls resonemanget om resursarbeten. Det
            här gäller under en övergångsperiod, tills de 4 miljarderna i
            år och de 8 miljarderna nästa år får verkan i form av att människor
            kommer in och får stanna kvar i vård, omsorg och utbildning. Det
            finns ingen som helst risk för att det slår ut de vanliga jobben.
            Detta bygger på en flerpartssamverkan där facket har vetorätt
            när det gäller grundbemanningen. Detta har vi för övrigt gjort
            upp i gott samråd med Kommunal. Det är Kommunals idé i Kalmar
            som ligger till grund för detta. Så den oron delar jag inte.
          </note>
          <note>
            Däremot förstår jag inte varför inte Dan Ericsson och kristdemokraterna
            kan gå med på att i den situation som är stärka vården, omsorgen
            och utbildningen, höja kvaliteten och därmed också ge de arbetslösa
            en chans att pröva på att vara i ett jobb som så när nästan är
            lika med ett vanligt reguljärt arbete. Dessutom får de när det
            blir tillfälliga vikariat tillfälle att ta de vikariaten i stället
            för att man ringer in kusiner och mostrar och allt vad det är,
            sådana som kanske redan har ett jobb men råkar vara lediga den
            dagen.
          </note>
          <note>
            Det begriper jag inte.
          </note>
          <note>
            Dan Ericsson talar också om socialbidrag. Får jag bara ställa
            en fråga om er bortre gräns efter tre år. Om vi har räknat rätt
            slår den ut 230 000 personer. Vad är det för efterskydd där? Hur
            hög är den nivån och vad betyder det för socialbidragen?
          </note>
          <note type="speaker">
            Anf. 147 DAN ERICSSON (kd) replik:
          </note>
          <note>
            Fru talman! Här häpnar man! Ministern har inte läst betänkandet.
            Hon vet inte vad partierna har för positioner i olika frågor.
            Läs betänkandet, Margareta
          </note>
          <note>
            Winberg! Läs motionerna! Vad gäller den bortre parentesen står
            vi faktiskt på regeringens sida. Jag ser fram emot att sitta i
            den utredning som Margareta
          </note>
          <note>
            Winberg har antytt skall komma i den frågan. Men det är meningslöst
            att föra en debatt om arbetsmarknadsministern inte ens har läst
            sakförslagen som vi debatterar.
          </note>
          <note>
            Ministern säger också att man stärker kommuner och landsting,
            att man stärker vård och landsting. Ja -
          </note>
          <note>
            efter det att man våldsamt har dragit ned på resursmöjligheterna
            för kommuner och landsting! Vi har haft en kraftfull avgång av
            personal på den sidan och det fortsätter, precis som Hans Andersson
            var inne på här tidigare.
          </note>
          <note>
            Från vår sida har vi konsekvent lagt fram budgetförslag som har
            stärkt kommuner och landsting under ett antal år. Också i år lägger
            vi fram förslag som innebär mer pengar till kommuner och landsting
            än vad regeringen föreslår.
          </note>
          <note>
            Sedan använde ministern en litet farlig formulering vad gäller
            resursarbeten: nästan lika med reguljärt arbete. Är det så att
            den här typen av insatser skall kunna ersätta reguljärt arbete?
            Vari finns skillnaden nu? Nu kommer ju kommuner och landsting
            efter den här debatten att se att det här är en fantastisk möjlighet.
            Man kan få mycket mer personal för mycket mindre pengar. Det tycker
            jag att ministern nu öppnade för. Det är högst oroande.
          </note>
          <note>
            Jag hade också en fråga till Ingvar Johnsson som jag inte fick
            något svar på. Jag frågade varför facket, varför regeringen inte
            vill tillerkänna familjehemsföräldrar rätt till ersättning. Är
            det rättvisa att låta ett antal tusen familjehemsföräldrar stå
            utan rätt till arbetslöshetsförsäkring?
          </note>
          <note type="speaker">
            Anf. 148 Arbetsmarknadsminister MARGARETA WINBERG (s):
          </note>
          <note>
            Fru talman! Det är kanske min tur att bli häpen när
          </note>
          <note>
            Dan Ericsson påstår att vi skulle vara orsaken till att massor
            av människor sägs upp i den offentliga sektorn. I själva verket
            var det under 1991-1994 som de stora uppsägningarna skedde. Det
            var då tiotusentals människor, framför allt kvinnor, tvingades
            ut från den offentliga sektorn. Statistiken går att läsa, Dan
            Ericsson, och den säger detta.
          </note>
          <note>
            Så den bortre gränsen. Jag har visst läst motionen.
          </note>
          <note>
            Men det är väldigt luddigt uttryckt. Det var därför jag frågade:
            Är det tre år som gäller? Vad är det för efterskydd ni skall ha?
            Det kunde vi inte riktigt förstå när vi skulle analysera förslaget.
            Därav min fråga.
          </note>
          <note>
            Dan Ericsson tar också upp frågan om familjehem.
          </note>
          <note>
            Jag vill säga att i och med att vi har öppnat för företagandet
            och a-kassan på ett sätt som ni aldrig orkade göra, blir det också
            enklare för de familjehem som är företag. Låt mig också säga att
            för de familjehem som är uppdragstagare - så är det ju normalt
            - kommer det nu att utvecklas en praxis. Låt oss då se hur den
            praxisen nu och fram över kommer att utvecklas. Sedan kan vi eventuellt
            återkomma i just den frågan.
          </note>
          <note type="speaker">
            Anf. 149 BARBRO JOHANSSON (mp) replik:
          </note>
          <note>
            Fru talman! Arbetsmarknadsministern nämnde
          </note>
          <note>
            Miljöpartiet från talarstolen när det gällde resursarbeten. Jag
            vill fråga henne om det är rätt att en modell som Kalmarmodellen,
            som Dan Ericsson också sade, så uppenbart tränger undan riktiga
            jobb - för det gör den verkligen.
          </note>
          <note>
            Är det rätt, arbetsmarknadsministern, att man blir avstängd från
            a-kassan om man tackar nej till ett sådant resursjobb? Är det
            rätt, Margareta Winberg, att en resursperson inte får rätt till
            betald semester? Är det rätt, Margareta Winberg, att resurspersonen
            inte får någon semester eftersom man går in som vikarie för ordinarie
            anställda? Är det rätt, arbetsmarknadsministern, att resurspersonerna
            får reseförbud, eftersom de klassas som arbetslösa och måste stå
            till arbetsmarknadens förfogande?
          </note>
          <note>
            Och är det då rätt att dessa resurspersoner blir ett konstant
            b-lag eftersom de går in med låg ersättning, eftersom de får väldigt
            låg ersättning för sitt arbete?
          </note>
          <note>
            Är det då verkligen rätt att tränga undan riktiga arbeten på
            det här sättet?
          </note>
          <note>
            Jag vill också fråga arbetsmarknadsministern hur en socialdemokratisk
            regering kan vara nöjd med att fler ställs utan försäkringsskydd
            när nivåhöjningen i a-kassan finansieras på det här sättet, genom
            en skärpning av arbetsvillkoret? Jag vill också fråga hur man
            kan föreslå ett medlemsvillkor som skärper inträdet till a-kassan
            och som innebär en kvinnofälla.
          </note>
          <note type="speaker">
            Anf. 150 Arbetsmarknadsminister MARGARETA WINBERG (s):
          </note>
          <note>
            Fru talman! Ibland blir man litet ledsen över tonen hos vissa
            debattörer. Det gäller inte bara Miljöpartiet utan också andra.
            Man ser alltid hot, alltid det som är dåligt och negativt. Man
            har inte den fantasi och kreativitet som läget faktiskt kräver.
            Det går inte att lösa de problem vi har i dag med gamla metoder.
            Det krävs mycket nytt.
          </note>
          <note>
            Resursarbete är en sådan ny sak, som dessutom kommer från fackföreningsrörelsen
            själv. Det är inte låg ersättning. De som är i resursarbete får
            90 % av lönen, för 90 % arbete. Tanken är ju att under 10 %
          </note>
          <note>
            av tiden skall de antingen utbilda sig eller stå till arbetsmarknadens
            förfogande. Dessutom är tanken att när de går in i ordinarie jobb
            får de vanlig avtalsmässig lön. De får OB-tillägg, beroende på
            vilken tid på dygnet de arbetar.
          </note>
          <note>
            Det är bra för de arbetslösa. Försök att se den möjligheten.
            Försök också att se att det är bra för verksamheten i ett läge
            när vi väntar på de nya pengarna, de 4
          </note>
          <note>
            miljarderna i höst och de 8 miljarderna nästa år. I den situationen
            kan de arbetslösa göra en enastående insats för vården, omsorgen,
            utbildningen eller var de nu skall vara.
          </note>
          <note>
            I semesterfrågan vill jag säga att detta är att betrakta som
            en åtgärd. Den skall vara i sex månader, i undantagsfall i nio
            månader. I reglerna härför ingår självklart inte semester.
          </note>
          <note>
            När det sedan gäller nivåhöjningen och skärpningen vill jag säga
            att jag genom min diskussion förra sommaren, inte enbart om skärpningar
            i regelsystemet utan också om en avgiftsökning, bidrog till att
            akassans ersättningsnivå kunde höjas.
          </note>
          <note type="speaker">
            Anf. 151 BARBRO JOHANSSON (mp) replik:
          </note>
          <note>
            Fru talman! Jag tycker att Miljöpartiet tillhör de partier som
            verkligen har kommit med förslag. Jag inledde mitt anförande i
            dag med att säga att det var
          </note>
          <note>
            Miljöpartiets insats som stoppade förslaget om att statsbidraget
            skall betalas ut bara en gång per månad.
          </note>
          <note>
            Detta var Miljöpartiets förtjänst, men för detta har vi absolut
            inte fått någon erkänsla. Jag tycker att man från regeringens
            sida någon gång kan erkänna att ett annat parti i riksdagen har
            kommit med ett bra förslag som man har tagit upp som sitt eget.
            Så har för övrigt varit fallet också i andra frågor, t.ex. i frågan
            om friår.
          </note>
          <note>
            Som arbetsmarknadsministern väl vet har vi lagt fram många förslag.
          </note>
          <note>
            Jag tycker att man i stället för att sätta in resurspersoner
            bör behålla dem i deras ordinarie arbeten. Vi vänder oss mot att
            man först sparkar offentliganställda personer och sedan sätter
            in dem som resurspersoner.
          </note>
          <note>
            Det är helt oförståeligt.
          </note>
          <note>
            Jag vill vidare ta upp arbetsvillkoret, som nu har blivit mycket
            strängare. Jag fick från arbetsmarknadsministerns kollega Ingvar
            Johnsson inte något svar på min fråga om skärpningen av medlemsvillkoret
            till 17 timmars arbete. Han gjorde sig faktiskt lustig på min
            bekostnad när jag inte hade tillfälle att svara. Sådant tycker
            jag faktiskt inte är roligt.
          </note>
          <note>
            Vad händer med de människor som genom detta ställs utanför systemet?
          </note>
          <note type="speaker">
            Anf. 152 Arbetsmarknadsminister MARGARETA WINBERG (s):
          </note>
          <note>
            Fru talman! Jag vill gärna kommentera miljöpartisternas kreativitet.
            Jag tycker att ni har haft väldigt mycket idéer och varit oerhört
            kreativa, på gott och ont. Ibland har det varit positivt, ibland
            har det varit alltför fantasifullt och kostat alltför mycket pengar.
          </note>
          <note>
            Jag kan mot den bakgrunden inte förstå varför ni inte kan acceptera
            vårt förslag till åtgärd, en åtgärd som är förankrad hos facket.
            De arbetslösa kommer att få nytta av den, liksom framför allt
            de sjuka, barnen i skolan, barnen på dagis osv. Jag skall inte
            föreskriva var detta skall ske, utan detta skall bestämmas lokalt
            i samarbete med de fackliga organisationerna.
          </note>
          <note>
            Detta är också en garanti för att ordinarie jobb inte trängs
            undan.
          </note>
          <note>
            Tanken är ju den att man skall vara överens om en grundbemanning.
            Resursarbetarna tillkommer utöver denna som kvalitetshöjare, med
            betydligt högre ersättning än vad man har som arbetslös. Dessutom
            får de första chansen till de korta vikariat som alltid uppstår
            i en sådan här verksamhet. I försöket i Kalmar har man till ungefär
            50 % varit anställd på ordinarie jobb och i övrigt varit i den
            s.k. Kalmarmodellen. Resurspersonen har satts in i stället för
            någon som har ett jobb men som händelsevis råkat vara ledig dagen
            i fråga.
          </note>
          <note>
            Jag tycker att det är mycket viktigare att den som är arbetslös
            får en sådan här chans och därmed får vara kvar i arbetslivet.
            Detta är bra för den arbetslöse men också för verksamheten, för
            de sjuka, för barnen och för de gamla.
          </note>
          <note type="speaker">
            Anf. 153 ELVER JONSSON (fp) replik:
          </note>
          <note>
            Fru talman! Jag har varit kritisk mot hanteringen av a-kassefrågan
            och sagt att jag är bekymrad över att vi trots god konjunktur
            har en ökande massarbetslöshet. Nu kommer inte den hårdaste domen
            från oppositionen, utan den står att läsa i regeringspropositionen,
            där det noteras att över 350 000 är öppet arbetslösa, att andelen
            långtidsarbetslösa har fördubblats och numera utgör mer än en
            tredjedel av alla arbetslösa samt att kostnaderna för arbetslösheten
            stiger och t.o.m. accelererar.
          </note>
          <note>
            Antalet långtidsinskrivna vid arbetsförmedlingarna, dvs. sådana
            som varit inskrivna längre tid än två år, var vid det senaste
            årsskiftet över 200 000. Det är på senare tid framför allt de
            mycket långa inskrivningstiderna vid arbetsförmedlingarna som
            har blivit betydligt fler. Denna mörka bild tecknar ju regeringen
            själv.
          </note>
          <note>
            Vi skall hålla arbetsmarknadsministern räkning för att hon pläderar
            för att man inte får skapa inlåsningseffekter, dvs. motverka att
            arbetslösa skall kunna ta tillfälliga arbeten. Regeringen säger
            också att det är viktigt att en tidsbegränsning i ersättningsrätten
            införs, men sedan får man plötsligt kalla fötter. Enligt propositionen
            har man raggat upp en forskare som påstår att den låga arbetskraftsefterfrågan
            beror på slumpen och viss mån på bostadsorten.
          </note>
          <note>
            Jag skulle vilja fråga arbetsmarknadsministern vilken slump som
            gjort att man har gjort denna besynnerliga upptäckt, som lett
            till att man tillsätter en utredning i frågan. Det skulle vara
            värdefullt att få ett besked om detta.
          </note>
          <note type="speaker">
            Anf. 154 Arbetsmarknadsminister MARGARETA WINBERG (s):
          </note>
          <note>
            Fru talman! Jag förstod inte det sista som Elver
          </note>
          <note>
            Jonsson talade om. Vi fick inte kalla fötter på det viset. Däremot
            upptäckte vi att vi inte hade något bra svar på en väldigt viktig
            fråga som de arbetslösa ställde, nämligen vad som händer efter
            utförsäkringen.
          </note>
          <note>
            Elver Jonsson har kanske ett svar - kanske inte ett bra svar
            men ändå ett svar. Jag har inte kunnat finna något sådant. Det
            vore alltså intressant att höra vilket som är
          </note>
          <note>
            Elver Jonssons och Folkpartiets svar på frågan vad som händer
            efter två år.
          </note>
          <note>
            Med den kunskap som Elver Jonsson nu uppenbarligen besitter om
            hur många som är långtidsarbetslösa, dvs. som varit arbetslösa
            i två år, vet han också att de drabbas av den folkpartistiska
            gränsen. Det är
          </note>
          <note>
            245 000 personer som skulle åka ut den 1 januari
          </note>
          <note>
            1998. Var hamnar de? På vilken nivå skall de befinna sig, och
            i vilket system skall de vara?
          </note>
          <note>
            Jag vill också ta upp en fråga som inte varit uppe här i dag:
            Varför tycker Folkpartiet inte att arbetsförmedlingarna skall
            få mer personal? Har Elver Jonsson aldrig besökt en arbetsförmedling
            och sett hur man där har det? Har han aldrig hört att de är på
            gränsen till utbrändhet? Är inte det ett motiv för att ge arbetsförmedlingarna
            litet mer pengar till personal? Har
          </note>
          <note>
            Elver Jonsson heller aldrig tagit del av de studier som säger
            att ett av de säkraste sätten att få ut människor i arbete är
            att det finns gott om personal som sysslar med detta?
          </note>
          <note type="speaker">
            Anf. 155 ELVER JONSSON (fp) replik:
          </note>
          <note>
            Fru talman! Margareta Winbergs inlägg visar att hon å ena sidan
            pläderar för en tidsbegränsning och en bortre parentes, å andra
            sidan känner en ängslan för att behöva stå för detta. På den punkten
            är vi i samma situation - någonting måste träda in efter en sådan
            parentes.
          </note>
          <note>
            Margareta Winberg frågar vilket svar jag har i denna situation.
            Jag svarar: Varför inte fullfölja
          </note>
          <note>
            ARBOM-utredningen? Jag skulle vilja fråga hur det kommer sig
            att regeringen inte är beredd att fullfölja denna, som jag tycker,
            seriösa och fina utredning.
          </note>
          <note>
            Jag skulle när det gäller den forskare som påstår att slumpen
            spelar in kunna hänvisa till ett citat ur propositionen, som Margareta
            Winberg ju själv har skrivit. Jag skall ta fram sidan efter debatten,
            så att vi kan reda ut den saken.
          </note>
          <note>
            Varför vill då jag inte ha flera arbetsförmedlare?
          </note>
          <note>
            Jag tycker, fru talman, att vår viktigaste uppgift faktiskt är
            att se till att vi får fler jobb. Enligt Folkpartiets uppläggning
            är det den främsta försvarslinjen. Jag tror inte att vi klarar
            detta med sofistikerade arbetsmarknadspolitiska metoder, med modeller
            från Växjö och från Kalmar som siktar till att man skall arbeta
            allt mindre och enligt vilka allt färre skall försörja alltfler.
          </note>
          <note>
            Den paradox som vi har att leva med är att arbetslöshet inte
            beror på arbetsbrist. Den beror på andra brister: brister i lönsamhet,
            brist på pengar i offentliga kassor och brister i vår förmåga
            att organisera arbetslivet. Det är de bristerna som vi i första
            hand skall komma till rätta med. Då visar det sig att arbetsförmedlingarna
            kan klara sig med mindre personal, eftersom människor kommer i
            arbete. Detta är den viktigaste insats som vi behöver göra. Det
            sägs också av regeringen, och jag önskar att regeringen skulle
            ha ork och mod att fullfölja en sådan linje utan att snegla så
            mycket åt sidorna.
          </note>
          <note type="speaker">
            Anf. 156 Arbetsmarknadsminister MARGARETA WINBERG (s):
          </note>
          <note>
            Fru talman! Så fick vi då svaret att det skall vara en kraftigt
            sänkt ersättning efter utförsäkringen. Efter två år skall man
            få grundbeloppet. Det är tydligen en lämplig nivå.
          </note>
          <note>
            Jag delar inte den uppfattningen. Det är ett synsätt på de arbetslösa
            som innebär att om ersättningen sänks, så tar de nog jobben. Men
            om man nu har uppfattningen att ersättningen kan sänkas, varför
            sänks inte a-kassan rejält? Varför gör man inte som i vissa länder
            där det inte finns någon a-kassa? Då skulle väl de arbetslösa
            ta jobben. Det skulle alltså vara de jobb som alltid finns i ett
            samhälle, men som på en marknad värderas med utgångspunkt i t.ex.
            om det finns en nivå på a-kassan eller inte.
          </note>
          <note>
            Jag delar inte den människosynen. Jag trodde inte att liberalerna
            i Sverige skulle ha den människosynen, dvs. att det är de arbetslösas
            fel att de är arbetslösa.
          </note>
          <note>
            Frågan om arbetslösheten är mycket mer komplex än så, Elver Jonsson.
            Det är många faktorer som samverkar. Lägg inte skulden på de arbetslösa.
            Det är nog många som är sjuka, och det är nog många som tar livet
            av sig därför att de känner att det är deras fel att de är arbetslösa.
            Vi skall inte bidra till att den skuldbördan ökar.
          </note>
          <note type="speaker">
            Anf. 157 HANS KARLSSON (s):
          </note>
          <note>
            Fru talman! Det är kanske så att det mesta som kan sägas om a-kassan,
            arbetslöshetsförsäkringen och arbetsmarknaden har sagts under
            denna långa eftermiddag. Men jag skall ändå fresta talmannens
            och kammarens tålamod med att stryka under en del saker och peka
            på några andra.
          </note>
          <note>
            Jag tycker att jag måste göra detta därför att det är oerhört
            glädjande att vi nu kan höja ersättningen till
          </note>
          <note>
            80 %. Det är oerhört viktigt för arbetslösa, som på det sättet
            får en förbättrad ekonomi. Men det har också en betydelse i kommunernas
            ekonomi, som har fått en ökad belastning på socialbudgetarna under
            den tid vi har varit tvingade att ha en lägre ersättning.
          </note>
          <note>
            Jag tycker också att det finns anledning att något peka på varför
            vi kan ta steget. Vi kan göra det därför att vi har en ekonomisk
            förbättring i landet. Det beror på att vi har fört en politik
            som har städat undan det jättelika budgetunderskott som etablerades
            under den borgerliga regeringen. Vi har fått ekonomin på fötter.
          </note>
          <note>
            Nu kan vi se mycket tydliga prognoser från många olika håll som
            visar på att arbetslösheten kommer att vända nedåt. Då kan vi
            med glädje säga att rättvisan ökar i samhället. Arbetslösheten
            minskar, och de som ändå tvingas vara arbetslösa får en bättre
            ekonomisk situation.
          </note>
          <note>
            Men det finns också anledning att säga att det är oerhört viktigt
            med en arbetslöshetsförsäkring som är uthållig, som klarar olika
            skeden och olika situationer på arbetsmarknaden. Fasta spelregler
            som står sig över tiden innebär trygghet för den enskilde och
            trygghet för samhället i en mängd olika avseenden.
          </note>
          <note>
            A-kassans roll är för de flesta inkomsttryggheten, dvs. få pengar
            när man inte har ett jobb. Det är naturligtvis en viktig del i
            uppgifterna för a-kassan. Det finns andra uppgifter, men inte
            alltid lika tydligt framlyfta. A-kassan har en viktig roll när
            det gäller maktbalansen i arbetslivet. En dålig a-kassa som det
            är svårt att bli medlem i och som ger en låg ersättning, ställer
            löntagarna i en strykklass. Därför är det viktigt att ha en bra
            a-kassa och att det finns rimliga villkor för att bli medlem i
            den och att den ger en bra ersättning vid arbetslöshet.
          </note>
          <note>
            Men det finns också ytterligare en viktig del att peka på. Det
            handlar om att stödja utveckling, omstruktureringar, människors
            möjligheter att stiga av från jobbet, byta jobb eller påbörja
            en utbildning.
          </note>
          <note>
            Försäkringen skall ha en sådan karaktär, att man kan göra detta
            och känna sig trygg.
          </note>
          <note>
            Jag har noterat från moderat håll att man har sagt ett tydligt
            nej till dessa positiva delar i a-kassan. Jag ser inte att det
            finns någon moderat längre i kammaren. Men det är kanske någon
            som lyssnar på internradion. Jag funderade i min bänk över varför
            ingen från moderat sida talade om löntagarklimat. Däremot talar
            man ofta om företagarklimat. Det måste väl även för moderater
            vara viktigt att det är ett bra klimat också för löntagare, inte
            enbart för företag och företagare. Men moderaterna säger nej till
            höjd ersättning.
          </note>
          <note>
            De säger nej till trygghet i form av att inte behöva utförsäkras
            efter 300 dagar. De säger nej till att ge de arbetslösa en bättre
            ekonomisk situation.
          </note>
          <note>
            Att Moderaterna är ett löntagarfientligt parti är väl kanske
            inte så överraskande för mig. Men jag tycker att det som har framkommit
            i dag riktar på ett särskilt tydligt sätt udden mot de löntagare
            som har låga löner, dålig arbetsmiljö och har litet inflytande
            på jobbet. Jag tycker att det är skrämmande, och jag hoppas verkligen
            att svenska folket får upp ögonen för den situationen.
          </note>
          <note>
            Vi kan konstatera att den höga arbetslösheten och den relativt
            låga ersättningen har inneburit att det har blivit tystare på
            svenska arbetsplatser. Jag upplever att Moderaterna vill etablera
            denna tystnad som ett naturligt tillstånd. För dem som funderar
            över om jag överdriver a-kassans roll för löntagarna och löntagarnas
            möjligheter att hävda sina intressen, vill jag rekommendera att
            i kväll slå på TV 2 kl. 20.00 och tittar på Ådalen 31. Det är
            en utomordentlig skildring av vad som händer i ett samhälle där
            löntagarna är rättslösa, saknar lagstiftningsskydd, saknar bra
            kollektivavtal och saknar arbetslöshetsförsäkring.
          </note>
          <note type="speaker">
            Anf. 158 CARL-JOHAN WILSON (fp):
          </note>
          <note>
            Värderade talman! När man hoppar in i en debatt om ett område
            som man normalt inte brukar arbeta med, tänker man kanske litet
            extra på arbetssituationen för dem som dagligen arbetar med dessa
            frågor.
          </note>
          <note>
            Jag tänkte här i min bänk att de på departementet och i utskottet
            som arbetar med dessa frågor har en egentligen otroligt otacksam
            arbetsuppgift. Det är ju så svårt att lyckas med det här området.
          </note>
          <note>
            Nu sitter säkert Margareta Winberg och tänker att det är en tacksam
            uppgift, eftersom det finns en chans att göra något. Men jag tycker
            att det är beundransvärt att man orkar hålla modet uppe i dessa
            situationer.
          </note>
          <note>
            Jag har läst utskottsbetänkandet. Jag vill säga till arbetsmarknadsutskottet
            att det är roligt att läsa ett betänkande som är så trevligt skrivet.
            Folk som läser statliga skrifter brukar tycka att det är tråkig
            text. Men det är faktiskt inte denna text.
          </note>
          <note>
            Jag har begärt ordet därför att jag har väckt två motioner som
            har behandlats i det här betänkandet.
          </note>
          <note>
            Båda motionerna innehåller idéer som jag har fått från folk utanför
            riksdagen. Den första motionen gällde ett förslag att en arbetslös
            som startar ett företag skall ha möjlighet att kvalificera sig
            för arbetslöshetsersättning. Det visade sig att den motionen var
            helt onödig.
          </note>
          <note>
            Det hela var klart. Det fanns t.o.m. med i propositionen. Det
            skriver utskottet ganska kärleksfullt. Därför har jag förståelse
            för att utskottet yrkar avslag på motionen.
          </note>
          <note>
            Jag fick ett brev från en person i Värnamobygden, som är den
            del av Sverige som har lägst arbetslöshet.
          </note>
          <note>
            Det brevet låg till grund för en motion med ett förslag om att
            i stället för att en arbetslöshet skall vara individuellt skall
            den kunna delas av personer på den arbetsplats. Förslaget innebär
            att arbetslösheten skall knytas till arbetsplatsen och fördelas
            på samtliga arbetstagare där. Ordet arbetslöshet kan i denna variant
            ersättas med flexibel arbetskraftsresurs, står det i brevet som
            jag fick från en s.k. väljare. Det är ett relevant uttryck för
            en situation där tillgången på arbetskraft är större än tillgången
            på arbete.
          </note>
          <note>
            Modellen innebär att en arbetsgivare stimuleras att öka antalet
            anställda under förutsättning att därvid eventuellt uppkomna egentliga
            arbetstidsbristen på arbetsplatsen fördelas mellan samtliga anställda
            i företaget eller på viss enhet i företaget. Den mannen som skrev
            detta till mig har t.o.m. gjort en beräkning av vad detta skulle
            innebära.
          </note>
          <note>
            Han skriver: Om var och en i en personalstyrka på nio personer
            arbetar 40 timmar per vecka blir summan
          </note>
          <note>
            360 timmar. Det kan vi alla hålla med om. I detta exempel är
            360 timmar per vecka den på arbetsplatsen tillgängliga arbetstiden.
            Ökas personalstyrkan med en person till tio personer, vilka delar
            på den tillgängliga arbetstiden, blir veckoarbetstiden för var
            och en 36 timmar. För de 40 timmar för vilka arbetstid saknas
            på arbetsplatsen skall arbetslöshetsersättning utbetalas, enligt
            detta förslag.
          </note>
          <note>
            Den teoretiska arbetstiden per person är i detta exempel fortfarande
            40 timmar per vecka. Men arbetsgivaren har här en flexibel arbetskraftsresurs
            som kan utnyttjas. Modellen innebär en väsentlig minskning av
            antalet personer som blir utan arbete. I betänkandet skriver man
            att detta strider mot den praxis som finns.
          </note>
          <note>
            Det inser också jag. Men om man skall kunna minska arbetslösheten
            till hälften av nuvarande nivå måste radikala åtgärder vidtas
            och ett nytänkande ske.
          </note>
          <note>
            Det yrkande om avslag som den här motionen drabbas av är mycket
            generöst. Utskottet anför skäl både för och emot förslaget i min
            motion. Det viktiga för mig är att ärendet aktualiseras för dem
            som arbetar med dessa frågor. Sedan får man se vad som händer.
          </note>
          <note>
            Nu räknar jag med att skriva ett litet brev till arbetsmarknadsministern,
            eftersom hon inte kan sitta och komma ihåg allt som sägs här.
            Därefter får de personer som arbetar med dessa frågor på departementet
            fundera över om förslaget är rimligt.
          </note>
          <note>
            Utskottet hänvisar också till ett domsutslag som kommer så småningom.
            Därför kan jag med förtjusning yrka bifall till det avslag på
            mina motioner som betänkandets hemställan utgör. Jag vill ändå
            använda den här tiden till att säga dessa saker, mycket för att
            ge den person rättvisa som tog sig tid för att skriva till en
            gräsrotsriksdagsman från Jönköpings län.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 28 maj)
          </note>
          <note>
            7 § Ändring i RFK:s instruktion
          </note>
          <note>
            Föredrogs
          </note>
          <note>
            Konstitutionsutskottets betänkande 1996/97:KU21
          </note>
          <note>
            Ändring i RFK:s instruktion
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut skulle fattas den 28 maj)
          </note>
          <note>
            8 § Vissa grundlagsfrågor
          </note>
          <note>
            Föredrogs
          </note>
          <note>
            Konstitutionsutskottets betänkande 1996/97:KU26
          </note>
          <note>
            Vissa grundlagsfrågor
          </note>
          <note type="speaker">
            Anf. 159 BIRGER HAGÅRD (m):
          </note>
          <note>
            Fru talman! För Moderata samlingspartiet har de konstitutionella
            frågorna alltid varit av stor betydelse.
          </note>
          <note>
            Det är grundlagens uppgift att garantera det svenska statsskicket
            och att ge medborgarna frihet och oberoende gentemot den politiska
            makten. Moderaterna har av tradition sett som en av sina främsta
            uppgifter att skydda och stärka demokratin, rättsstaten och författningen.
          </note>
          <note>
            När författningsreformerna genomfördes i början av 70-talet kom
            det att riktas en bitvis stark kritik mot den nya regeringsformen.
            Vi har genom åren arbetat för förbättringar. Vi har också kunnat
            notera successiva framgångar. Vi fick ett fri- och rättighetskapitel
            i regeringsformens 2 kap. Sedan 1980 har vi lagprövningsrätten
            inskriven. Vi har fått förlängda mandatperioder, och vi har också
            uppnått ett ökat inslag av personval.
          </note>
          <note>
            Sedan den 1 januari 1995 är Europakonventionen med skydd för
            de mänskliga fri- och rättigheterna införlivad med svensk rätt.
            Samtidigt med detta fick vi också en bättre precisering av Europakonventionens
            egendomsskydd. Vi fick ett grundlagsskydd för rätten till ersättning
            vid rådighetsinskränkningar som avser mark och byggnader, och
            vi har fått ett grundlagsskydd för närings- och yrkesfrihet.
          </note>
          <note>
            Allt detta är exempel på vad vi kallar för viktiga steg i riktning
            mot en förstärkt demokrati och en förstärkt konstitution. Men
            detta innebär inte att vi skulle leva i den bästa av världar för
            tillfället eller just nu när det gäller vår författning. Det är
            mycket som återstår.
          </note>
          <note>
            Vi har en klart otillräcklig maktdelning i vårt konstitutionella
            system. De enskilda medborgarnas rättssäkerhet har ofta setts
            som ett intresse som är underordnat intresset hos en tillfällig
            parlamentarisk majoritet. Den rimliga balansen mellan majoritetens
            och minoritetens legitima intressen är inte alltid för handen.
          </note>
          <note>
            För att rätta till en del av de brister som finns har vi väckt
            en partimotion, som är den främsta anledningen till att detta
            betänkande över huvud taget föreligger. Rubriken på betänkandet
            lyder: Vissa grundlagsfrågor. Jag skulle i och för sig inte kunna
            tänka mig en tråkigare rubrik på ett betänkande. Det är någonting
            helt annat än vår rubrik på vår motion som är: Konstitutionella
            förändringar för en vital demokrati. Det är vad det är fråga om,
            och det är nog en bättre lydelse.
          </note>
          <note>
            Vi anger elva områden där förbättringar enligt vår mening bör
            ske. I åtta av betänkandets nio reservationer följer vi upp våra
            krav, i ett par fall stödda av
          </note>
          <note>
            Miljöpartiet och i något av Folkpartiet. Men var finns de andra
            partierna? Tycker de, och tycker speciellt
          </note>
          <note>
            Socialdemokraterna, att vi lever i den bästa av grundlagsvärldar?
          </note>
          <note>
            Låt mig göra en hastig genomgång av våra reformkrav. För det
            första finns ett klart behov av att rätta till och skydda minoriteten
            när det gäller inskränkningar av de medborgerliga fri- och rättigheterna.
            Naturligtvis kan det finnas ett behov av att kunna göra sådana
            inskränkningar. Det skall jag utan vidare medge. Men i regeringsformen
            finns det inte en tillräcklig balans mellan majoritetens långtgående
            rättigheter och minoritetens rättmätiga krav på hänsyn, vilket
            borde vara en av demokratins främsta utgångspunkter. Genom ett
            enkelt majoritetsbeslut kan inskränkningar ske i våra fri- och
            rättigheter.
          </note>
          <note>
            Vi vill ha ett förstärkt minoritetsskydd vid lagstiftning som
            innebär att vi får begränsningar av de medborgerliga fri- och
            rättigheterna. Enligt vår mening bör beslut om såväl begränsningar
            i äganderätten, närings- och yrkesfriheten som inskränkningar
            i de politiska fri- och rättigheterna - dvs. yttrandefriheten,
            informationsfriheten, mötesfriheten, demonstrationsfriheten och
            föreningsfriheten - beslutas av riksdagen med en kvalificerad
            majoritet. Sedan kan vi alltid diskutera hur den kvalificerade
            majoriteten bör se ut i sammanhanget - om det exempelvis skall
            vara två tredjedels majoritet, tre fjärdedels majoritet eller
            vad vi nu vill konstruera.
          </note>
          <note>
            När det gäller vår grundlagstiftning krävs för att en ändring
            skall kunna ske två likalydande beslut med riksdagsval emellan.
            Det är dessutom stadgat att ett förslag inte får läggas fram senare
            än nio månader före valet. Men det finns en möjlighet till undantag,
            nämligen om fem sjättedels majoritet i konstitutionsutskottet
            ändå anser att man bör kunna lägga fram ett förslag.
          </note>
          <note>
            Varför har vi över huvud taget niomånadersregeln? Självfallet
            därför att vi vill ha en omsorgsfull beredning, möjligheter till
            remissbehandling av förslag och möjlighet till eftertanke. En
            snabbehandling är något som lagstiftaren, eller våra grundlagsfäder,
            ville kunna tänka sig endast när nästan alla var överens, dvs.
            i rätt okontroversiella frågor.
          </note>
          <note>
            I det nuvarande systemet kan minoriteten inte hindra några förslag.
            Däremot kan en minoritet tvinga fram att ett förslag till grundlagsändring
            får vila över två val. Vi har ett exempel, det beryktade barnpornografifallet
            i juni 1994. Lagrådet hade avrått. Vi moderater hade sagt nej
            i konstitutionsutskottet, vi fick också med oss Folkpartiet och
            kunde på det sättet förhindra att ett förslag lades fram som det
            annars bara hade behövts ett val emellan för att bli verklighet
            av. Vad vi då upplevde var partitaktik av sämsta märke från Socialdemokraternas
            sida. Det är också betecknande att det här förslaget, som alltså
            nu skulle bli grundlag från den 1 januari 1999 om det skulle tas
            fram på nytt, inte för frågan framåt ett endaste dugg.
          </note>
          <note>
            Jag tror inte att det är många som i dag skulle vilja stå bakom
            det över huvud taget.
          </note>
          <note>
            Mot bakgrund av de här erfarenheterna vill vi moderater få till
            stånd ett förbud för konstitutionsutskottet att över huvud taget
            lägga fram förslag om grundlagsändringar om en sjättedel av dess
            ledamöter är emot det.
          </note>
          <note>
            En annan fråga gäller initiativrätten för de andra utskotten.
            Det är något som har varit existerande sedan 1971. Också där har
            man räknat med att det skulle vara näst intill en absolut enighet,
            och gälla okontroversiella förslag. I dag finns det inget som
            helst minoritetsskydd när det gäller initiativmöjligheterna. Också
            detta har missbrukats. Vi har ett exempel från den senaste tiden:
            När den s.k. partnerskapslagen drevs igenom med en majoritet av
            8 mot 7 i lagutskottet våren 1994. Vi kan jämföra med KU, som
            ungefär samtidigt hade den här barnpornografihistorien, och där
            minoriteten lyckades förhindra att en olycka skedde omedelbart.
            Utskottsinitiativen bör enligt
          </note>
          <note>
            Moderaternas mening också fordra fem sjättedels majoritet på
            samma sätt som sker i undantagsfall i
          </note>
          <note>
            KU.
          </note>
          <note>
            En annan fråga gäller den enskilda äganderätten, som bör stärkas.
            Vi säger att den enskilda äganderätten måste vara orubblig. Inskränkningar
            får ske endast i klart angivna fall och med full ersättning till
            dem som drabbas. Också här är det naturligtvis de senaste årens
            erfarenheter som i stor utsträckning vägleder oss. Vi har sett
            ett missbruk från socialdemokratins sida. Vi har fått se en närmast
            konfiskatorisk politik.
          </note>
          <note>
            Jag kan ange några exempel: Fallet med de fria handredskapen,
            då ungefär 100 000 människor inte fick den ersättning de var berättigade
            till. Den s.k.
          </note>
          <note>
            engångsskatten på försäkringssparande, som många upplevde som
            en stöld på ca 15 miljarder kronor är ett annat exempel. I plan-
            och bygglagen finns det också exempel på bestämmelser som ter
            sig konfiskatoriska.
          </note>
          <note>
            Det handlar också om förmögenhetsskatten, och skatt på icke realiserat
            värde när det gäller exempelvis aktier. Fastighetsskatten som
            tungt drabbar så många människor i vårt land nu är också ett exempel.
            Det är en skatt på vad som för den normala människan ofta är ett
            lånat kapital. Först lånar man och betalar ränta och sedan betalar
            man skatt på de lånade pengarna!
          </note>
          <note>
            Detta är något som inte är acceptabelt.
          </note>
          <note>
            Många andra frågor borde också bli föremål för förändringar.
            Beskattningsmaktens gränser borde ses över. Vi ser nu i stället
            hur man planerar införandet av en ny generalklausul på skattens
            område, värre än den som fanns tidigare.
          </note>
          <note>
            Den negativa föreningsfriheten, rätten att kunna stå utanför,
            är också något som vi behöver titta närmare på. Där har vi det
            kända fallet Torgny Gustafsson, som togs upp här i kammaren tidigare
            i dag. Det är nu föremål för KU:s granskning, och kommer inte
            med i det här betänkandet utan senare.
          </note>
          <note>
            Uppenbarhetsrekvisitet torde ha spelat ut sin roll, och borde
            också utmönstras.
          </note>
          <note>
            Lagrådet borde rimligtvis höras också när det gäller grundlagsändringar.
            Det sker nu bara i tryckfrihetsfallen.
          </note>
          <note>
            Vi har också frågan om en författningsdomstol. Vi moderater säger
            inte att vi är för eller emot en författningsdomstol, men frågan
            bör bli föremål för en utredning. Mycket har nämligen ändrats
            under senare tid i det här landet.
          </note>
          <note>
            Vi har också tagit upp domstolarna och domarnas konstitutionella
            ställning. Vi vill definitivt utmönstra det s.k. kallelsesystemet
            för att ytterligare stärka domstolarnas och domarnas ställning.
          </note>
          <note>
            Sedan har vi det välkända: färre riksdagsledamöter, skilda valdagar
            och att se till att den kommunala självstyrelsen verkligen kan
            fungera.
          </note>
          <note>
            Allt det här är enligt Moderaternas mening högst rimliga reformkrav.
            Här ser man också en skiljelinje mellan Moderaternas tänkande
            och det kollektivistiska socialdemokratiska tänkandet, som oftast
            går i de gamla hjulspåren. Men jag tror att också Socialdemokraterna
            kommer att tvingas in i ett nytt tänkande. Det senaste exemplet
            är kanske nu när man slår fast Riksbankens självständighet.
          </note>
          <note>
            De här problemen borde enligt vårt förmenande kunna lösas. Jag
            nöjer mig, fru talman, med att yrka bifall till reservation 1
            för att på det sättet vinna åtminstone någon tid, även om det
            kanske inte finns så mycket tid att vinna vid denna sena tidpunkt.
          </note>
          <note type="speaker">
            Anf. 160 PETER ERIKSSON (mp):
          </note>
          <note>
            Fru talman! Birger Hagård talade varmt för sina partimotioner.
            Det kan hända att jag lyckas bättre med att spara tid, eftersom
            jag inte har så många motioner att försvara.
          </note>
          <note>
            Det här kan tyckas vara litet udda. Vi har nyss lyssnat till
            en diskussion om massarbetslösheten. Det finns många stora, globala
            och avgörande frågor som diskuteras runt omkring oss - och så
            sitter vi här, några små grå män och kvinnor i konstitutionsutskottet
            och diskuterar författningsfrågor. Vi pratar om författningsdomstol
            och uppenbarhetsrekvisit, som väl inte särskilt många i det här
            landet vet vad det är för något, skulle jag tro.
          </note>
          <note>
            Men också dessa till synes mindre angelägna och akuta frågor
            har en plats att diskuteras på - här i kammaren. Jag tycker alltså
            att det är riktigt.
          </note>
          <note>
            Frågan om en författningsdomstol är en fråga som kommer upp litet
            då och då i debatten här i Sverige.
          </note>
          <note>
            Delvis beror det på de ofta positiva erfarenheter som man har
            i andra länder av att ha en författningsdomstol. Det är ett system
            som naturligtvis både har föroch nackdelar. Risken är att det
            blir andra små grå män som bestämmer saker och ting i stället
            för politikerna. Men jag tror ändå inte att den risken är överhängande.
            Jag tror att en författningsdomstol har ett verkligt gott syfte
            just i att den skulle ge en ryggrad i det politiska systemet.
            Den skulle skapa litet mer av en tröghet i förändringarna, som
            skulle mana till eftertanke så att det inte skulle bli så lätt
            att förändra också själva kärnan i det politiska systemet.
          </note>
          <note>
            Erfarenheterna av EU-medlemskapet talar i den riktningen. Parlament
            är ofta konservativa, även här i
          </note>
          <note>
            Sverige. Men en majoritet kan skapas plötsligt, som snabbt genomför
            stora förändringar som kan vara tveksamma i förhållande till grundlagen.
          </note>
          <note>
            Grundlagens ställning i Sverige är diskutabel. Det är vi politiker
            som själva tolkar grundlagen. Flera av de regler vi har satt upp
            för grundlagen gör att dess ställning som överordnad kan ifrågasättas.
            Det är synd, för det finns ett behov av en stark grundlag, som
            starkt värnar minoriteter och rättigheter, som manar till eftertanke
            och skapar en tröghet som kan behövas när opinionsvindarna svänger
            snabbt.
          </note>
          <note>
            En fråga som är aktuell är EMU och grundlagen. I
          </note>
          <note>
            dagarna förs en diskussion om man måste ändra grundlagen. Detta
            är ett uppenbart exempel på en fråga där en författningsdomstol
            kunde ha en viktig funktion. En författningsdomstol skulle, ur
            ett vidare
          </note>
          <note>
            EU-perspektiv, kunna hävda Sveriges ställning bättre inom EU-medlemskapets
            ramar. Personligen tror jag att det inte är säkert att vi hade
            blivit EU-medlemmar, om vi hade haft en författningsdomstol. Då
            hade medvetenheten om grundlagen varit starkare. Det är dock någonting
            som aldrig kommer att kunna bevisas.
          </note>
          <note>
            Miljöpartiet har stött moderaternas motion i fråga om uppenbarhetsrekvisitet,
            som Birger Hagård talade om. Det handlar just om grundlagens företräde,
            möjligheten att överpröva grundlagen om riksdag eller regeringen
            beslutar om förordningar eller regler som inte står i överensstämmelse
            med grundlagen. Det finns något som heter uppenbarhetsrekvisitet.
            Trots att en lag strider mot grundlagen är det inte självklart
            att man skall följa grundlagen. Många gånger kommer man att använda
            sig av den mer detaljerade lagen.
          </note>
          <note>
            Grundlagen får vika på grund av uppenbarhetsrekvisitet. Det skall
            vara uppenbara brott mot grundlagen för att man skall följa den
            i stället. Det är en mycket knepig ordning, som också har skapat
            problem för
          </note>
          <note>
            Sverige internationellt. Europadomstolen i Strasbourg har valt
            att inte tillämpa den regeln. Det bör mana till eftertanke och
            talar för att vi bör ändra denna ordning.
          </note>
          <note>
            Just nu förändras de svenska rättstraditionerna. En tung del
            av den svenska rättsapparaten har varit förarbetena. Deras vikt
            och betydelse i rättspraxis minskar kraftigt i och med EU-medlemskapet
            men också genom annan internationalisering. Till följd av internationaliseringen
            får vi en positiv förändring av den svenska rättsapparaten. Svenska
            traditioner är inte alltid världsbäst. Det är jag den förste att
            erkänna. När man ser andra traditioner som är starkare och bättre
            hävdar en fungerande rättsordning, skall man ta till sig dem.
          </note>
          <note>
            En förändring som innebär att Lagrådet bör höras vid alla grundlagsändringar
            vore också bra. Det skulle innebära att vi fick en extra noggrann
            prövning vid grundlagsändringar. Därmed skulle grundlagen bli
            tyngre och starkare än i dag.
          </note>
          <note>
            En sista fråga som Miljöpartiet har följt upp med en reservation
            tas upp i en av våra egna motioner. Vi menar att Utrikesnämnden
            bör förändras så att alla partier som är representerade i riksdagen,
            som har fått över 4 % av rösterna, skall få en ordinarie plats
            i
          </note>
          <note>
            Utrikesnämnden. Det är egentligen ett självklart demokratiskt
            krav.
          </note>
          <note>
            Tidigare har flera av partierna i riksdagen inte över huvud taget
            varit representerade i Utrikesnämnden. Det har varit ett demokratiskt
            problem. I och med denna mandatperiod har det blivit en viss förbättring.
            Några har fått suppleantplats, bl.a. Miljöpartiet. Det har inneburit
            en förbättring. Samtidigt blir det en ganska ohållbar situation.
            Det pågår en diskussion inom ett politiskt tillsatt organ. Då
            måste några partier hålla tyst och kan först efteråt uttrycka
            sig till den församlade världspressen, som eventuellt finns utanför.
            Det blir en mycket märklig politisk dialog.
          </note>
          <note>
            Det leder inte till någon positiv utveckling av de demokratiska
            principerna eller av samarbetet i parlamentet.
          </note>
          <note>
            Jag vill yrka bifall till reservationerna 5 och 9.
          </note>
          <note type="speaker">
            Anf. 161 CATARINA RÖNNUNG (s):
          </note>
          <note>
            Fru talman! Vi skall nu debattera ett antal grundlagsfrågor.
          </note>
          <note>
            Ett genomgående drag i de flesta reservationerna är att de på
            ett eller annat sätt beskär riksdagens makt och möjlighet att
            agera. Riksdagen är inte vilket organ som helst utan den första
            statsmakten, de valda ombuden för Sveriges folk.
          </note>
          <note>
            Jag vill yrka avslag på samtliga reservationer.
          </note>
          <note>
            Att stärka minoritetsskyddet vid beslut som innebär begränsningar
            av medborgerliga fri- och rättigheter kan kanske låta bestickande.
            Analyserar man saken närmare, att vissa lagar skall antas med
            enkel majoritet och vissa med kvalificerad, inser man lätt de
            praktiska tolkningssvårigheter som infinner sig. Hur ligger det
            egentligen till med det aktuella lagförslagets knytning till fri-
            och rättighetskatalogen? I riksdagen skulle lätt procedurtvister
            uppstå. Den svenska riksdagen är i motsats till många andra parlament
            förskonad från tidsödande tvister om formsaker genom ett klart
            och enkelt regelsystem. Man slipper på så sätt en oönskad osäkerhet
            hos svenska folket om riksdagen agerat korrekt. Man slipper att
            domstolarna kommer i konflikt med riksdagen, om tolkningssvårigheter
            uppstår. Man undgår att rättsväsendet till en del politiseras.
          </note>
          <note>
            Tilläggas kan att möjligheten att över huvud taget stifta fri-
            och rättighetsbegränsande lagar inskränktes i
          </note>
          <note>
            1976 års grundlagsreform. Diskrimineringsförbudet måste alltid
            beaktas. Om minst tio ledamöter så påfordrar kan ett dylikt beslut
            skjutas upp i tolv månader från det att utskottsbetänkandet anmälts
            till kammaren.
          </note>
          <note>
            Det som Birger Hagård så panegyriskt kallar en förbättring är,
            enligt socialdemokraternas uppfattning, utan tvekan en försämring,
            om moderaternas krav på kvalificerad majoritet skulle vinna gehör.
          </note>
          <note>
            För att ändra i grundlagen krävs att två riksdagar med val emellan
            fattar likalydande beslut. Ett ärende skall också läggas fram
            nio månader före nästkommande val.
          </note>
          <note>
            Konstitutionsutskottet har möjlighet att medge undantag från
            niomånadersregeln, om fem sjättedelar av utskottets ledamöter
            så beslutar. Denna regel vill
          </note>
          <note>
            Moderaterna, Folkpartiet och Miljöpartiet slopa.
          </note>
          <note>
            Majoriteten anser att den skall vara kvar, eftersom den ger riksdagen
            en möjlighet att agera om den bedömer att så krävs. Möjligheten
            är dock starkt begränsad. Denna fem sjättedels majoritet utgör
            en garant för att missbruk knappast kan komma i fråga.
          </note>
          <note>
            KU:s majoritet insåg våren 1994 fara i dröjsmål när inget förslag
            om innehavskriminalisering av barnpornografi i tid lades fram
            för riksdagen. Vi visste att denna fråga krävde en grundlagsändring,
            något som alltid drar ut på tiden. Men inte ens vid detta tillfälle
            uppnåddes fem sjättedels majoritet vid omröstningen i
          </note>
          <note>
            KU. Således kunde riksdagen inte lägga fram ett förslag med grundlagsstatus.
          </note>
          <note>
            Det förslag som riksdagen röstade igenom fick karaktär av vilande
            grundlag när det antogs på nytt efter valet med en ny riksdagsmajoritet.
            Om det här förslaget kan man säga att det förbjöd innehav av utgivet
            barnpornografimaterial, men det rubbade på intet sätt den för
            vår demokrati så värdefulla konstruktionen av tryck- och yttrandefrihetslagarna.
            Censurförbudet och meddelarfriheten var kvar.
          </note>
          <note>
            En kommitté har nu penetrerat frågan på nytt. Jag är litet jävig,
            men jag anser att man har lagt fram ett elegant förslag. Det kommer
            även åt innehav av icke utgivet material utan att hämma den seriösa
            opinionsbildningen och forskningen. Det är det s.k. stencilförslaget.
          </note>
          <note>
            Ingen proposition har lagts fram på riksdagens bord, men justitieministerns
            upprepade uttalanden om att yttrandet barnpornografi på något
            sätt skall utdefinieras ur grundlagen bekymrar åtminstone mig.
            Hur detta skall gå ihop med meddelarfrihet, fri forskning och
            opinionsbildning för att man skall kunna hålla barnpornografifrågan
            aktuell återstår att se.
          </note>
          <note>
            Initiativrätten, dvs. förslagsrätten för ett utskott rörande
            dess eget ansvarsområde, bör finnas kvar. Den är kringgärdad med
            så många restriktioner att de farhågor som moderaterna lägger
            fram i sin reservation framstår som grundlösa. Denna rätt skall
            begagnas med varsamhet, och den normala gången bör naturligtvis
            vara att ett ärende väcks via antingen en proposition eller en
            motion. Politisk enighet bör eftersträvas för att initiativrätten
            skall komma i fråga.
          </note>
          <note>
            Om jag skall gå in på den sakfråga som Birger
          </note>
          <note>
            Hagård berörde vill jag säga att jag anser att det var bra att
            partnerskapslagen kom till stånd. Det hade tassats runt denna
            fråga alldeles för mycket. Ingen ville egentligen ta i den förrän
            lagutskottet tog ett eget initiativ.
          </note>
          <note>
            En författningsdomstols vara eller inte vara är ett annat kärt
            tvisteämne där positionerna är grundmurade. Majoriteten avvisar
            förslaget om att saken skall utredas. Man har uttryckt att det
            finns tungt vägande skäl att avstå från en propå om att författningsdomstolen
            skall utredas. Vi anser att det i Sverige skall vara klara rågångar
            mellan den politiska lagstiftande makten och den dömande. En författningsdomstol
            skulle bli en sorts överprövningsinstans över riksdagen, där en
            blandad politisk-juridisk bedömning skulle äga rum.
          </note>
          <note>
            Det är nog riktigt - som moderater, folkpartister, miljöpartister
            och diverse utomstående experter påpekar - att EU-domstolen och
            EG-rätten inte tar hänsyn till uppenbarhetsrekvisitet i den svenska
            lagprövningsrätten om intressekollision uppstår mellan EG-
          </note>
          <note>
            rätt och svensk rätt. Men också de inhemska rättsnormerna kan
            komma i kollision med varandra. Uppenbarhetsrekvisitet är behövligt
            när ägarrätten har införts i fri- och rättighetskatalogen.
          </note>
          <note>
            Ägarrätten och riksdagens möjlighet att stifta miljölagar kan
            komma i konflikt med varandra. Med nuvarande ordning kan t.ex.
            miljöåtgärder - som i de flesta fall är av den karaktären att
            de har betydande allmänintresse - beslutas av riksdagen om det
            inte uppenbart strider mot det privata ägarintresset. Att
          </note>
          <note>
            Birger Hagård anser att ägarrätten skall vara orubblig är inte
            så mycket att förvånas över, men Miljöpartiet borde kanske tänka
            över just den här konsekvensen när man vill avskaffa uppenbarhetsrekvisitet.
          </note>
          <note>
            Fru talman! Jag yrkar bifall till hemställan i KU:s betänkande.
          </note>
          <note type="speaker">
            Anf. 162 BIRGER HAGÅRD (m) replik:
          </note>
          <note>
            Fru talman! Jag är positivt överraskad över de, trots allt, rätt
            milda tongångar som kommer från Catarina Rönnungs sida. Jag är
            samtidigt litet förvånad över att hon säger att positionerna är
            så grundmurade.
          </note>
          <note>
            Jag förstår inte riktigt varför det skulle behöva vara så. Man
            borde kunna sätta sig ned och resonera om dessa ändå rätt uppenbara
            brister.
          </note>
          <note>
            När det gäller de här olika fallen - utskottens initiativrätt
            och möjligheten att skjuta upp förslag - kan väl inte heller socialdemokraterna
            vara odelat positiva till de exempel som vi har bakom oss.
          </note>
          <note>
            Barnpornografihistorien var inte någon vacker sak. Det var en
            rent partitaktisk och populistisk bedömning som gjordes av den
            socialdemokratiska majoriteten i utskottet. Det var inte heller
            vackert när man drev igenom partnerskapslagstiftningen. Det var
            just sådant som inte skulle få inträffa. Det finns ytterligare
            ett exempel. Hösten 1994 försökte man från socialdemokratisk sida,
            alldeles innan auktionsförfarandet beträffande radiolicenser skulle
            äga rum, stoppa detta. Sådant undergräver demokratin. Jag skulle
            vilja ha en större flexibilitet från socialdemokraternas sida,
            inte minst när det gäller frågan om författningsdomstolen. Jag
            har själv ingalunda tidigare varit någon absolut anhängare av
            en sådan ordning och är det inte heller nu. Men den bör prövas.
            Det är mycket som vi borde pröva och analysera innan vi kommer
            fram till beslut om förändringar.
          </note>
          <note type="speaker">
            Anf. 163 CATARINA RÖNNUNG (s) replik:
          </note>
          <note>
            Fru talman! Egentligen håller riksdagen på med det i den här
            debatten. Vi prövar olika ståndpunkter mot varandra. Vi intar
            ofta skilda ståndpunkter, men när det gäller så viktiga frågor
            som grundlagsfrågor kommer så småningom en ordentlig kommitté
            till stånd som sätter sig ned och ger och tar. Det är alltså inte
            bara moderaterna som lägger fram alla underbara förslag, som Birger
            Hagård vill göra gällande. Det är ett givande och tagande där
            samtliga demokratiska partier ingår. Man försöker nå fram till
            en konsensus därför att det är så viktigt att våra grundlagar
            vilar på en fast grund.
          </note>
          <note>
            Men vi har ju trots allt en del käpphästar kvar. Det är viktigt
            - det påpekade också Birger Hagård - att grundlagsfrågor bereds,
            att det tar tid och att man kommer fram till enade beslut. Det
            är kanske den lagom makliga takt som behövs om vi skall förändra
            någonting i vår konstitution.
          </note>
          <note>
            Talet om vad som är ren och skär populism från socialdemokraternas
            sida får stå för Birger Hagård.
          </note>
          <note>
            När det gäller det konkreta exemplet med partnerskapslagen anser
            jag att den faktiskt har fört mycket gott med sig, när den äntligen
            kom till stånd.
          </note>
          <note>
            Men det var en besvärlig politisk fråga som man alltså hukade
            för från regeringens sida. Man hukade också till viss del för
            den i riksdagen.
          </note>
          <note type="speaker">
            Anf. 164 BIRGER HAGÅRD (m) replik:
          </note>
          <note>
            Fru talman! Även om nu Catarina Rönnung tyckte att det var ett
            bra beslut måste hon väl ändå medge att det här kanske var ett
            litet felaktigt sätt att driva fram frågan på.
          </note>
          <note>
            I övrigt vill jag bara konstatera att vi inte absolut och kategoriskt
            har sagt att det skall vara på det ena eller det andra sättet.
            Vi vill ha en diskussion och en analys när det gäller de olika
            områden vi har plockat fram som varande väsentliga. Det är naturligtvis
            viktigt att vi sätter oss ned och resonerar och försöker komma
            fram till största möjliga enighet för att lösa problemet. Men
            någon måste ju komma med idéerna och förslagen till ett agerande,
            och det är det vi har gjort. Från Socialdemokraternas sida har
            vi bara sett en absolut idéfattigdom.
          </note>
          <note>
            Det kan väl inte vara så att Socialdemokraterna är ett rent reaktionärt
            parti som tycker att allt som skedde i det forna är det bästa
            och att så bör det förbli för all framtid.
          </note>
          <note type="speaker">
            Anf. 165 CATARINA RÖNNUNG (s) replik:
          </note>
          <note>
            Fru talman! Naturligtvis är det bra att moderaterna lägger fram
            sina förslag. Sedan måste en riksdagsmajoritet få avgöra om de
            verkligen är förbättringar eller om de är försämringar. Det är
            ju inte säkert att vi sväljer Birger Hagårds omdöme om alla de
            moderata förslagen. Men det här är ett första försök att debattera
            grundlagsfrågor, och naturligtvis är det viktigt att frågorna
            hålls vid liv.
          </note>
          <note type="speaker">
            Anf. 166 PETER ERIKSSON (mp):
          </note>
          <note>
            Fru talman! Catarina Rönnung kom med ett intressant erkännande
            här. Hon sade att miljöfrågorna kan komma i konflikt med äganderätten.
            Det där är ju någonting som vi har diskuterat ganska nyligen,
            och jag måste ställa ett par frågor till Catarina Rönnung utifrån
            det:
          </note>
          <note>
            Varför har ni genomfört en förändring som stärker äganderätten
            när ni samtidigt vet att den kan komma i konflikt med miljöfrågorna?
          </note>
          <note>
            Varför säger ni nej till Miljöpartiets förslag om att ändra detta
            så att det inte skall komma i konflikt med miljöfrågorna?
          </note>
          <note type="speaker">
            Anf. 167 CATARINA RÖNNUNG (s):
          </note>
          <note>
            Fru talman! Vi har ett uppenbarhetsrekvisit som vi håller på.
            Det betyder ganska mycket när man gör en bedömning av vad som
            skall räknas som en äganderätt som inte får rubbas och andra förslag,
            t.ex. miljöförslag.
          </note>
          <note>
            Om Peter Eriksson inte har velat att äganderätten skall grundlagsfästas
            gör han ju inte saken bättre genom att nu propsa på att även uppenbarhetsrekvisitet
            skall tas bort. Då kan man faktiskt komma i svårigheter som Miljöpartiet
            av mycket starka politiska skäl har stor anledning att opponera
            emot.
          </note>
          <note type="speaker">
            Anf. 168 PETER ERIKSSON (mp):
          </note>
          <note>
            Fru talman! Intrycket kan inte bli annat än att det här uppenbarhetsrekvisitet
            finns till därför att vi har så dåliga socialdemokratiska politiker.
            Ni lägger fram förslag som ni sedan inte kan stå för och som innebär
            en massa försämringar, bl.a. att miljöbeslut blir sämre och att
            vi på en lång rad områden får en sämre politik i samhället. Men
            då har vi instiftat en genomsmart ordning som innebär att grundlagsfrågorna
            inte har någon större betydelse eftersom man ändå måste tolka
            det här på ett annat sätt, och grundlagen hamnar då i skymundan
            och skall inte tillämpas. Det är väl den rimliga tolkningen.
          </note>
          <note type="speaker">
            Anf. 169 CATARINA RÖNNUNG (s):
          </note>
          <note>
            Fru talman! Då förstår jag inte att Peter Eriksson har hamnat
            på samma reservation som Moderaterna i det här fallet. Om han
            nu anser att vi har så usla socialdemokratiska politiker som har
            hamnat så fel gör han ju med sin reservation i sak ytterligare
            en försämring, nämligen om uppenbarhetsrekvisitet skulle tas bort.
            Är inte det att lägga lök på laxen? Är inte det att motarbeta
            de rent politiska intressen som också
          </note>
          <note>
            Miljöpartiet driver? Ni har ju miljön på entreprenad.
          </note>
          <note type="speaker">
            Anf. 170 PETER ERIKSSON (mp):
          </note>
          <note>
            Fru talman! Catarina Rönnung! Man kan inte se ett förslag så
            här helt isolerat från den övriga politiken. Vi har ju, som jag
            sade alldeles nyss, lagt fram förslag om att ändra i grundlagen
            så att äganderätten inte skall komma i konflikt med t.ex. miljöfrågorna.
          </note>
          <note>
            Om man tar politiken i sin helhet är det nog ganska lätt att
            förstå. Men nu har jag också förstått att det här uppenbarhetsrekvisitet
            är ett slags fallskärm för Socialdemokraterna, som genomför saker
            som man innerst inne inte tror på.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 28 maj.)
          </note>
          <note>
            9 § Skogsbruk
          </note>
          <note>
            Föredrogs
          </note>
          <note>
            Jordbruksutskottets betänkande 1996/97:JoU17
          </note>
          <note>
            Skogsbruk
          </note>
          <note type="speaker">
            Anf. 171 OLA SUNDELL (m):
          </note>
          <note>
            Fru talman! Kvällen är sen, men vi kör hårt här på jordbrukssidan
            - in i det sista.
          </note>
          <note>
            Vi yrkar bifall till reservation nr 2 om nya avgifter i skogsbruket.
          </note>
          <note>
            Skogen och skogsindustrin är ryggraden i svensk ekonomi. År 1995
            sålde svensk skogsindustri skogsprodukter till ett värde av 95
            miljarder kronor. Nettoexportvärdet, importen av insatsvaror och
            råvaror frånräknad, var 78 miljarder.
          </note>
          <note>
            Men skog är inte bara massa, tidningspapper, finpapper och sågade
            trävaror. För många människor är närheten till skogen också en
            möjlighet till svampplockning, bärplockning, jakt och naturupplevelse.
            Rekreationsvärdet är svårt att uppskatta i reda pengar, men det
            har stor betydelse för det enskilda hushållet eller individen.
            I synnerhet för landsbygdens människor är biinkomster från de
            här områdena av betydelse för den egna ekonomin.
          </note>
          <note>
            Regionalpolitiskt spelar skogen en oerhört viktig roll för Sverige.
            Skog finns från Skåne i söder till
          </note>
          <note>
            Lappland i norr, och i anslutning till råvaran byggs sågverket,
            spånskivefabriken eller pappersindustrin.
          </note>
          <note>
            Det är en blandning av småskalighet och stordrift som gör det
            möjligt för skogsägaren att sälja sitt virke. Det som händer på
            marknaden ute i Europa har därvidlag stor betydelse direkt ut
            till den enskilde skogsägaren.
          </note>
          <note>
            Allt det här är möjligt just tack vare den efterfrågan som finns
            på skogsprodukter. Tack vare kundens behov av tidningspapper,
            förpackningar, finpapper och allt annat skapas ett värde på den
            svenska skogen.
          </note>
          <note>
            Fru talman! Det är av utomordentlig betydelse för både naturupplevelsen,
            bärplockaren, den enskilde skogsägaren och kunden ute i Europa
            att den svenska skogen sköts på ett bra sätt. Industrin behöver
            flis och ved, värmeverket behöver värmeflis och sågverket behöver
            sågtimmer. Vi människor behöver också en skog att vistas i som
            vi trivs och känner trygghet i.
          </note>
          <note>
            Det behövs både produktionstänkande och miljötänkande för att
            den här ekvationen skall gå ihop.
          </note>
          <note>
            Volymmässigt är vi inte bekymrade. Tillväxten i den svenska skogen
            överstiger vida vad vi plockar ut, och den här reserven är naturligtvis
            bra att ha inför framtiden. Beträffande biologisk mångfald upplever
            många däremot en viss ängslan för huruvida det går att kombinera
            produktionsmål och miljömål.
          </note>
          <note>
            Vi moderater hävdar att det är fullt möjligt. Något har nämligen
            hänt i det svenska skogsbruket och den svenska skogen. Borta är
            schablonerna; borta är plantänkandet om hur alla skall sköta sin
            skogsmark.
          </note>
          <note>
            Mångfalden har definitivt ersatt detaljregleringen, och det utan
            att vi tummar på återbeskogningskrav och god och hög virkesproduktion.
          </note>
          <note>
            Över 20 % av den skogbeklädda arealen i Sverige är i dag undantagen
            från skogsbruk. Det är reservatsbildningar och detaljhänsyn. Man
            lämnar kantzoner, bäckraviner och impediment. Allt detta tillsammans
            utgör drygt 20 % av den skogbeklädda arealen, som i dag är undantagen
            från aktivt skogsbruk. Detta applåderar alla. Biologisk mångfald
            är en viktig fråga att försvara och trygga.
          </note>
          <note>
            Jag tycker också att det är viktigt att påpeka att den här utvecklingen
            kostar pengar. Volymförluster, försvårade avverkningar, m.m. motsvarar
            i dag en kostnad på 25-30 kr per avverkad kubikmeter. Det är en
            kostnad som i dag betalas av skogsägaren, oavsett om det är skogsbolaget,
            en enskild skogsägare eller något annat.
          </note>
          <note>
            Men på marknaden får man inte mer betalt för pappersrullen eller
            brädpaketet för att vi lämnar kantzoner och bäckraviner vid avverkningen.
            Det är intresset för och kunskapen om den biologiska mångfalden
            som är avgörande för hur vi kommer att lyckas.
          </note>
          <note>
            Fru talman! Nya avgifter och pålagor på skogsbruket kommer inte
            att förbättra miljötänkandet.
          </note>
          <note>
            Rimliga energipriser är också en förutsättning för skogsindustrins
            konkurrenskraft. Ökade energikostnader innebär automatiskt minskade
            möjligheter att betala rimlig ersättning till skogsägaren för
            massaveden och sågtimret. Som exempel vill jag visa på att en
            fördubbling av elpriset vid pappersbruket Ortviken i
          </note>
          <note>
            Sundsvall motsvaras av en prissänkning på massaveden med 280
            kr per kubikmeter. I dag får skogsägaren i Norrlands inland 220
            kr för motsvarande kubikmeter. En sådan här prishöjning på elenergi
            gör i sig den här massaveden helt värdelös. Om vederbörande skulle
            sälja den här massaveden skulle han behöva skicka med några tior
            för att industrin skulle ha möjlighet att ta emot virket.
          </note>
          <note>
            Veden är dyr i Sverige. Lönekostnaderna är höga.
          </note>
          <note>
            Rimliga elpriser är som jag ser det ett måste för bevarad konkurrenskraft.
          </note>
          <note>
            Ökade kostnader på transporter är också allvarligt ur konkurrenssynpunkt.
            Det är nämligen så att Sverige är ett transportberoende land.
            Det får vi helt enkelt acceptera. Kraftigt höjda transportkostnader
            kommer att innebära en utflaggning av svenskt skogsbruk.
          </note>
          <note>
            Importerad ved kommer att ersätta inhemsk ved i allt större utsträckning.
            Och transporterna kommer att ske på annat håll i världen med lastbil
            och båt. Jag tror inte att det kan vara avsikten att diskriminera
            det svenska skogsbruket och flytta transportarbetet utanför landets
            gränser. Miljöpåverkan blir större samtidigt som värdet på våra
            svenska skogar minskar.
          </note>
          <note>
            Energipriser på rimliga nivåer och transportkostnader som i vart
            fall inte ökar mer än i våra konkurrentländer minskar den totala
            miljöbelastningen och säkerställer konkurrenskraft för både svensk
            skogsindustri och det svenska skogsbruket.
          </note>
          <note type="speaker">
            Anf. 172 LENNART BRUNANDER (c):
          </note>
          <note>
            Fru talman! Vi behandlar nu ett betänkande som är fullt av motioner
            som har med skog att göra. Det är inte alls så konstigt att det
            är på det sättet, eftersom skogen är en oerhört stor tillgång
            för Sverige. Den är, som föregående talare sade, mycket viktig
            för oss.
          </note>
          <note>
            Man skulle kunna säga att skogen är Sveriges guld eller Sveriges
            olja, om man nu vill jämföra oss med norrmännen. Den ger oss inte
            bara pengar, utan en förfärlig massa andra värden. Vi har alltså
            ett netto från de skogsprodukter vi säljer till och köper från
            utlandet på, som det sades, 78 miljarder kronor. Det är jättemycket
            pengar. Det är ingen annan näringsgren i vårt land som tillnärmelsevis
            kan mäta sig med detta.
          </note>
          <note>
            Skogen skulle kunna få, och kommer alldeles säkert att få, en
            ännu större betydelse i vår försörjning genom den omställning
            av energipolitiken som ligger framför oss. Att försörja oss med
            mer skogsbaserad värme än elbaserad värme ger oss fördelar. Att
            ersätta olja med ved är också en mycket stor fördel, både ekonomiskt
            och miljömässigt. Det ökar inte våra exportintäkter, men det minskar
            våra kostnader för import av olja och andra energiprodukter. Det
            finns alltså en fortsatt stor möjlighet att utnyttja skogen så
            att vi får en bättre ekonomi i Sverige.
          </note>
          <note>
            Vi skulle också kunna förädla våra produkter betydligt mer. Det
            måste ge betydligt mer pengar att sälja färdiga produkter som
            möbler och andra förädlade produkter av olika slag än att sälja
            plank. Det är fullt möjligt att göra det. Det skulle ge oss mer
            pengar, och det skulle också ge oss ganska många jobb.
          </note>
          <note>
            Skogen är alltså en ryggrad i den svenska ekonomin. Men skogen
            är så mycket mer. Den är en vederkvickelse för alla som tar sig
            tid att ge sig ut och gå där och titta på allt som finns, på all
            den biologiska mångfald som det pratas så mycket om och på alla
            de varianter av skog som finns.
          </note>
          <note>
            Vi fick en ny skogsvårdslag för inte så länge sedan, som gav
            ett betydligt större ansvar till den enskilde brukaren, ett ansvar
            som de brukare som finns i vårt land mycket väl lever upp till.
            Man tar sitt ansvar för naturvård och för biologisk mångfald på
            många olika sätt. Det är det som är viktigt, att man gör det på
            många olika sätt. Det är också en viss typ av mångfald. Det ger
            också en försäkran om att olika typer av skog kommer att finnas
            kvar. Jag anser att det är mycket väsentligt att vi har fått den
            här förändringen, så att människor känner att de har en frihet
            och även en tillåtelse att göra sådant som är litet annorlunda
            därför att de tror att det är riktigt.
          </note>
          <note>
            Skog är ju en långsiktig produktion. Det som vi gör i dag får
            effekter om 50, 60, 70, 80 eller 100 år, beroende på var i landet
            vi bor. Det gör att det är mycket svårt och t.o.m. farligt att
            direkt lägga fast att det är detta som är det enda rätta. Det
            vet vi väldigt litet om.
          </note>
          <note>
            Jag tror dessutom inte att det är säkert att de här hänsynen,
            den här mångfalden, är en kostnad för det svenska jordbruket.
            En större variation i skogen, med olika typer av trädslag, med
            barrträd och lövträd, gör att den biologiska processen i vår skogsmark
            fungerar betydligt bättre och därmed också tillväxten. Det är
            inte bara en kostnad att ta hänsyn till naturen och naturens krav
            på hur vi skall hantera den. Det här har många skogsägare upptäckt
            långt innan skogsvårdslagen ändrades. Det var väldigt många av
            skogsägarna som även då bedrev ett skogsbruk som kanske inte till
            punkt och pricka följde den lagstiftning som vi då hade, men dagens
            lagstiftning är klart överlägsen det som stadgades i den gamla
            lagstiftningen.
          </note>
          <note>
            Det har kommit in en del nya moment i naturvård.
          </note>
          <note>
            Vi har inte bara naturreservat, nationalparker och ålägganden.
            Vi har t.ex. naturvårdsavtal, som är ett frivilligt avtal mellan
            de skogliga myndigheterna, naturvårdsmyndigheterna och den enskilde
            brukaren.
          </note>
          <note>
            Bekymret med dessa är att man inte vet om de är juridiskt bindande
            vid ägarskifte. Det är en fråga som vi har haft uppe i riksdagen
            vid ett antal tillfällen.
          </note>
          <note>
            Centerpartiet var pådrivande när de här avtalen kom till. Vi
            har också varit det för att försöka göra dem sådana att de blir
            säkra för framtiden, så att man kan ingå de här avtalen och lita
            på att det finns en kontinuitet i det hela. Vi tog upp den frågan
            förra året. Det har inte blivit något av det. Regeringen har lagt
            frågan på hyllan och väntar med att göra något åt den. Det är
            synd. Vi har i en reservation försökt mana på regeringen. Vi hoppas
            att regeringen gör någonting.
          </note>
          <note>
            När människor själva kommer på att de skall göra någonting för
            att få det bättre i naturen eller över huvud taget, gör de det
            betydligt gladare och villigare.
          </note>
          <note>
            Då blir det också bättre.
          </note>
          <note>
            Den skogsvårdslag som jag har prisat har också sina nackdelar.
            Den blev inte riktigt bra i allt. Därför har vi i en reservation
            tagit upp ransoneringsregeln, som togs bort på fastigheter under
            100 ha. Vi kräver en förändring av nuvarande system.
          </note>
          <note>
            Det har gjorts en utredning. Det var Skogsstyrelsen som gjorde
            den översynen. Man skulle med förtur ta fram förslag på just denna
            punkt. Det har man också gjort. Sedan har regeringen inte gjort
            någonting åt det. Man väntar på den totala översynen av skogsvårdslagen,
            vilket jag tycker är synd. De som inte köper en fastighet för
            att bruka och sköta, utan för att göra pengar på den, skövlar
            skogen. Det är inte bra. Det ger skogsbruket ett dåligt anseende,
            och det åstadkommer skador i naturen. På det sättet kan ingen
            långsiktig politik bedrivas. Därför är det viktigt att göra någonting.
          </note>
          <note>
            Det får också en annan konsekvens. Priserna på fastigheter blir
            högre. Den som köper en fastighet enbart för att hugga ned skogen
            kan ju betala ett betydligt högre pris än den som har tänkt sköta
            fastigheten och leva på den under en längre tid. Det gör det svårare
            för dem som skall starta som skogsbrukare och jordbrukare, när
            de skall köpa en fastighet. Därför har vi i en reservation begärt
            att regeringen skall göra något åt det nu. Jag yrkar bifall till
            reservation 7.
          </note>
          <note>
            Fru talman! Det finns mängder av saker i detta betänkande som
            det skulle vara värt att prata om. Jag har begränsat mig. Skogspolitiken
            kommer vi säkert att återkomma till i många olika sammanhang.
            Jag yrkar bifall till utskottets hemställan, med undantag för
            de punkter som gäller de reservationer jag har talat om.
          </note>
          <note type="speaker">
            Anf. 173 MAGGI MIKAELSSON (v):
          </note>
          <note>
            Fru talman! Detta med skog är något alldeles speciellt. Särskilt
            på våren känner man att skogen betyder något speciellt för oss
            människor. Så är det vare sig man går i en blommande bokskog i
            Skåne eller på en tallhed i Norrland. Det är också speciellt med
            svensk skog, eftersom den har sitt eget tempo. Den har ett mycket
            långsamt kretslopp, om man har dagens hektiska samhällstempo som
            måttstock. 500 år är inte särskilt gammalt för en skog som får
            växa och utvecklas naturligt. Det tillåter man inte i ett modernt
            skogsbruk. Där avverkar man långt tidigare. Skogen får inte bli
            mer än ungefär 100 år.
          </note>
          <note>
            I ett historiskt perspektiv kan vi i Sverige vara stolta över
            att vi har en gammal skogsvårdslagstiftning. Tidigt krävde vi
            i lag att man skulle vara skyldig att återplantera när man hade
            avverkat skog. Det är det som ligger till grund för vårt ekonomiska
            välstånd.
          </note>
          <note>
            Skogen har bidragit till att skapa det ekonomiska välståndet
            i Sverige. Det är viktigt att komma ihåg.
          </note>
          <note>
            Skogen är vår allra viktigaste förnybara resurs.
          </note>
          <note>
            Den ger inte bara råvara till virke, papper, kartong och sågade
            trävaror, som både Ola Sundell och Lennart Brunander har sagt.
            Den ger också textilier. Cellulosafibern är unik. Vi kan ha stor
            användning av den. Den lever i ett kretslopp, och vi kan återbruka
            och återanvända den. Det här är viktigt att komma ihåg.
          </note>
          <note>
            Vi kan tacka den skogsvårdslagstiftning vi har haft och har för
            att vi har det tillstånd i skogen som vi har i dag. Tyvärr har
            vi inte lika stolta traditioner när det gäller att bevara skogens
            naturvärden. Där har det varit mycket okunskap, alltför strikt
            produktionstänkande och snäva ekonomiska vinstintressen som har
            lett till att det under åren har gjorts många misstag. Vi har
            tappat bort stora biologiska värden. Det finns t.ex.
          </note>
          <note>
            väldigt små rester av riktigt gammal skog kvar i Sverige.
          </note>
          <note>
            Det här är saker som vi i Vänsterpartiet har uppmärksammat genom
            åren i ett antal riksdagsmotioner.
          </note>
          <note>
            Det har handlat om att skaffa fram mer pengar till att köpa in
            och bevara värdefulla skogsmarker. Det har varit åtgärder mot
            rotsnurr, som är en liten men ändå stor fråga. Det kommer i framtiden
            att visa sig att de berörda skogsägarna förlorar miljoner, på
            grund av förlorade år och förlorad skogstillväxt. Vi har också
            tagit upp dels statens ansvar för de egna skogarna, dels ägaransvaret
            i Assidomän, där staten är majoritetsägare. Vi delar den kritik
            som Riksdagens revisorer har framfört om hur bolagiseringen och
            skyddet av värdefull skogsmark har hanterats i det sammanhanget.
            Vi hoppas att Miljövårdsberedningen tar tag i det på ett bra sätt
            när den nu har fått i uppdrag att också se över skyddet av produktiv
            skogsmark.
          </note>
          <note>
            Den skogsvårdslagstiftning som infördes för några år sedan var
            bra, på så sätt att det infördes ett miljömål och att det fanns
            en ganska bred enighet om att göra det. Det var ett miljömål som
            skulle vara jämställt med produktionsmålet.
          </note>
          <note>
            Den andra stora förändringen i skogsvårdslagen var att den enskilde
            skogsägaren gavs mycket större frihet, bl.a. för hur man skulle
            röja, gallra, återbeskoga osv.
          </note>
          <note>
            Fastän det inte har gått särskilt många år sedan den nya lagen
            trädde i kraft har det kommit en hel del oroande signaler om konsekvenserna
            av den nya lagen. Det gäller bl.a. avstyckning och skövling, som
          </note>
          <note>
            Lennart Brunander var inne på. Det handlar också om bristande
            röjningsinsatser, olämpliga återbeskogningsmetoder osv. Därför
            har vi i Vänsterpartiet krävt att utvärderingen av skogsvårdslagen
            skall tidigareläggas. Det kanske trots allt var så att avregleringen
            gick litet för långt. Skogsägarna kanske inte var riktigt mogna
            för alltihop.
          </note>
          <note>
            Det hade gått ganska lång tid sedan vi skrev motionen när den
            kom upp till behandling, och den tidpunkt då den ordinarie utvärderingen
            skall ske kommer allt närmare. Vi har därför valt att inte reservera
            oss den här gången. Utvärderingen skall ske i början av 1998.
          </note>
          <note>
            Däremot har vi reserverat oss tillsammans med
          </note>
          <note>
            Centerpartiet och Miljöpartiet mot avverkningsreglerna, som är
            en av de saker som tidigarelades i utvärderingen. Lennart Brunander
            har ganska väl redovisat motiven för det.
          </note>
          <note>
            Vi har också en reservation tillsammans med
          </note>
          <note>
            Folkpartiet till förmån för ett yrkande om en översyn av allmänningslagen.
            Det är också viktigt, eftersom det är en gammal och något föråldrad
            lagstiftning.
          </note>
          <note>
            När det gäller miljömålet och skogsvårdslagen tycker jag att
            det går åt rätt håll. Det finns en ökande kunskap och ett växande
            intresse bland skogsägare och bland dem som jobbar med skogsfrågor
            för skogens naturvärden. Men när man ser att hoten är stora tycker
            man inte att det går fort nog. Det tar för lång tid, och vi har
            krävt skärpningar i skogsvårdslagen för att få ett riktigt skydd
            mot unika biotoper. Det finns inte i dag.
          </note>
          <note>
            Jag skulle vilja ta upp ett oroande inslag i den debatt om skogen
            och skogens värden som har dykt upp på sista tiden. Det är när
            miljökraven börjar ses som ett konkurrenshinder. Det sker inte
            bara när det gäller skogsvårdslagen utan också i andra sammanhang.
            I
          </note>
          <note>
            dagens skogsvårdslagstiftning är det klart utsagt att miljöhänsynen
            skall tas på hela skogsmarken. Men i debatten i dag förs det av
            och till fram att vi skall göra på ett annat sätt, dvs. att vi
            skall sätta av en del för miljöåtgärder och bruka den andra delen
            på ett mycket mera effektivt och intensivt sätt.
          </note>
          <note>
            Jag skulle vilja ta det här tillfället i akt att verkligen ta
            avstånd från den sortens uppfattning. Utgångspunkten måste vara
            att vi har ett skogsbruk som så litet som möjligt stör naturens
            egna produktionsförutsättningar och produktionsmöjligheter och
            att vi skall ta naturvårdshänsyn och miljöhänsyn på hela skogsarealen.
            Det kommer ändå att krävas att vi gör ordentliga avsättningar
            av mark för fri utveckling.
          </note>
          <note>
            Den här frågan är så pass viktig, och jag har stött på den så
            många gånger, att det skulle vara intressant att från Socialdemokraterna
            få en försäkran om att de inte är beredda att ändra på den här
            delen utan att det också i fortsättningen skall gälla en strikt
            miljöhänsyn på all skogsmark. Det skulle också vara intressant
            att höra både från Moderaterna och från Centern hur de ser på
            frågan. Jag tror inte att jag behöver vara orolig för Miljöpartiets
            del.
          </note>
          <note type="speaker">
            Anf. 174 LENNART BRUNANDER (c) replik:
          </note>
          <note>
            Fru talman! Maggi Mikaelsson skall visst få höra vad vi i Centern
            tycker. Det är väsentligt, precis som
          </note>
          <note>
            Maggi Mikaelsson sade, att den som äger mark och äger skog har
            ett ansvar för hela arealen och skall ta de hänsyn som det är
            rimligt att ta. Den nya skogsvårdslagen ger ju möjligheterna att
            göra det på ett rimligt sätt.
          </note>
          <note>
            Samtidigt är det viktigt att konstatera att när det gäller större
            ingrepp och större ansvarstagande, avsättning av mark till naturreservat
            och även viss typ av biotopskydd, är det samhällets sak att gå
            in med pengar och ersätta för det intrång som sker. Då får man
            det riktiga gemensamma ansvarstagandet. Det är viktigt att göra
            klart det i det här sammanhanget.
          </note>
          <note>
            Nu räcker inte de pengar som avsätts till att köpa in mark, men
            det kanske också är viktigt att i det sammanhanget tala om att
            de pengarna har ökat ganska kraftigt under senare år. I slutet
            på 80-talet hade vi en avsättning på inte mer än 40 miljoner om
            året till att köpa mark. Sedan har det undan för undan stegrats,
            så att vi från 1993-1994 och framåt är uppe i en avsättning på
            180-190 miljoner per år. Jag är helt på det klara med att det
            inte räcker, men det är ändå en väsentlig ökning av det ansvar
            som samhället har för sin del. Genom inventeringar har vi nu kommit
            på att det är ganska stora marker som vi vill ha, och det tar
            några år. Om vi vill göra det får vi avsätta ännu mer pengar för
            köp.
          </note>
          <note type="speaker">
            Anf. 175 MAGGI MIKAELSSON (v) replik:
          </note>
          <note>
            Fru talman! Jag tackar för det svaret, Lennart Brunander. Det
            är bra att få klarlagt att också Centern anser att man skall ta
            miljöhänsyn på hela skogsmarken.
          </note>
          <note>
            Det är självfallet alltid en diskussionsfråga vad som är rimliga
            hänsyn. Det är också Vänsterpartiets mening, som Lennart Brunander
            känner till, att samhället har ett gemensamt ansvar för att avsätta
            mark för fri utveckling. Men frågan om hur stort ansvar den enskilde
            skogsägaren skall ta kan man nog aldrig få ett säkert svar på,
            utan det kommer alltid att vara en diskussion. Det har att göra
            med hur tillståndet är i naturen men också med något slags allmän
            miljömedvetenhet i samhället. Det är en stor förmån att få äga
            mark, men det innebär också ett stort ansvar. Det måste vara så
            att den som är skogsägare är beredd att ta sin del av ansvaret.
            Jag tror säkert att man kan ha olika uppfattning om hur stor den
            delen skall vara, men det viktiga är att hålla den diskussionen
            levande.
          </note>
          <note type="speaker">
            Anf. 176 OLA SUNDELL (m) replik:
          </note>
          <note>
            Fru talman! Det kom en förfrågan om vår syn på miljömålen. Vi
            har i dag en skogsvårdslag som tar ansvar dels för produktionen,
            dels för miljömålen, som vi tidigare har påpekat. Genom alla utvärderingar
            från Naturvårdsverket, Skogsstyrelsen och andra har det påvisats
            att dessa miljöhänsyn på ett mycket bra sätt har slagit igenom
            i skogsbruket. Det är alltså den faktiska utvärderingen. Sedan
            ser man själv med blotta ögat att den här revolutionen har genomsyrat
            både det enskilda skogsbruket och storskogsbruket.
          </note>
          <note>
            Det är i detta sammanhang väsentligt att det går att ganska väl
            kvantifiera vad miljöhänsynen kostar. Det bör alltid påpekas.
            Miljöministern har i något sammanhang påpekat att skogen skall
            betala reservat och annat. Då har man hävdat att den enskilde
            skogsbrukaren inte skall behöva betala medan bolagen, som har
            större enheter, skall betala avsättningen. Vi tycker att det är
            felaktigt. Alla skall behandlas lika i det fallet.
          </note>
          <note>
            Självfallet skall all skogsmark omfattas av miljöhänsyn. Det
            är skrivet så i skogsvårdslagen. Men det är ett faktum att olika
            fastigheter har olika värdefulla miljöområden. I det hänseendet
            tycker jag att en fastighet som har ett visst område med värdefull
            biologisk mark naturligtvis är viktigare än en ren granskogsproduktion
            någonstans i södra Sverige. Därvidlag kan man aldrig jämföra enheter
            rakt av.
          </note>
          <note type="speaker">
            Anf. 177 MAGGI MIKAELSSON (v) replik:
          </note>
          <note>
            Fru talman! Jag håller med Ola Sundell om att det går åt rätt
            håll med miljöhänsynen. Men det går för sakta, som jag sade i
            mitt anförande, och det sker fortfarande en hel del stora misstag.
          </note>
          <note>
            Jag är inte så säker som Ola Sundell på att man kan kvantifiera
            kostnaden exakt för att ta miljöhänsyn, eftersom det finns en
            massa faktorer som vi inte vet hur de påverkar och vilken effekt
            de har på lång tid.
          </note>
          <note>
            Det känns i alla fall skönt att höra att det verkar bli en rejält
            stor majoritet för att inte ändra den delen av skogsvårdslagen.
            Vi kan därmed slippa motioner om att det skall tas mindre miljöhänsyn
            på vissa delar när vi får utvärderingen.
          </note>
          <note>
            Vi kanske skall avskaffa granskogsplantagerna helt och hållet,
            därför att de innebär inte ett bra skogsbruk. Väldigt mycket av
            miljöhänsynen handlar om att återställa gamla synder, att se till
            att skapa en skog som har bra miljövärden. Det tar lång tid att
            göra det, men det måste vi ägna oss åt hela tiden för att återskapa
            det som vi har ställt till med tidigare.
          </note>
          <note type="speaker">
            Anf. 178 OLA SUNDELL (m) replik:
          </note>
          <note>
            Fru talman! De siffror som jag nämnde i mitt anförande har jag
            inte hittat på själv. Det är bara att gå runt till de olika skogsbolagen
            och räkna fram summan, som i dag motsvarar 25-30 kr per kubikmeter,
            som jag nämnde tidigare. Det är ungefär terrängtransportkostnaden
            för virke i dag.
          </note>
          <note>
            Skogsvårdslagen ger ju frihet för den enskilde.
          </note>
          <note>
            Det är bra, därför att just den friheten skapar den mångfald
            som är bra. Den kanske inte bara är bra från produktionssynpunkt.
            Vissa har kvalitetskriterier för sitt skogsbruk, och andra kanske
            har kvantitetskriterier. I diskussionen om mångfald och miljöfrågor
            kan vi konstatera att den här friheten i sig skapar en biologisk
            mångfald, som är utomordentligt önskvärd och positiv för det allmänna
            miljötänkandet.
          </note>
          <note type="speaker">
            Anf. 179 MAGGI MIKAELSSON (v) replik:
          </note>
          <note>
            Fru talman! Men om friheten leder till att det inte blir någon
            gammal skog kvar har man missat någonting. Det är därför som det
            är viktigt att ha en stark och bra lagstiftning i botten, som
            kan garantera och skydda de delar som är viktiga att skydda.
          </note>
          <note>
            Sedan handlar det också om att man på varje skogskifte och på
            varje del av sin mark skall ta den naturvårdshänsyn som krävs
            utifrån markens givna produktionsförutsättningar.
          </note>
          <note>
            Jag ser att Ola Sundell gärna vill ha en replik till, men jag
            är osäker på om det går. Vi får ta den debatten någon annan gång.
            Eftersom jag vet att Ola Sundell kan de här frågorna, hoppas jag
            att han också är beredd att verka för att miljöfrågorna skall
            få ett stort och starkt stöd i skogsvårdslagstiftningen och i
            de enskilda skogsbrukarnas sätt att sköta skogen.
          </note>
          <note type="speaker">
            Anf. 180 GUDRUN LINDVALL (mp):
          </note>
          <note>
            Herr talman! Det är alldeles riktigt att skogen är
          </note>
          <note>
            Sveriges gröna guld. Det har också påpekats här tidigare. Skogen
            ger oss värme, papper och trä. Jag är övertygad om att skogen
            kommer att få en allt större betydelse i framtiden, även om den
            redan har en stor betydelse i dag.
          </note>
          <note>
            Vi som bor i södra och mellersta Sverige kan dock redan i dag
            se en stor förändring. En stor del av den förändringen beror på
            den försurning vi har. Skogen mår inte riktigt bra längre. Artsammansättningen
            i skogen ändras. Det är inte lika lätt att hitta svamp. Det är
            inte lika lätt att hitta bär. Många granar ser dåliga ut. De ruttnar,
            och de blöder. Många hävdar också att älgsjukan har att göra med
            den här försurningen. I
          </note>
          <note>
            många skogsmarker är pH så lågt som under 4. Det kommer naturligtvis
            att få betydelse för skogarna i framtiden.
          </note>
          <note>
            70 % av Sverige är beklätt med skog. Det är en hög siffra. Man
            kunde tänka sig att Sverige skulle vara en av de nationer som
            verkligen hade sett till att skydda mycket av skogen. Men så är
            det tyvärr inte alls. 3,3 % av den produktiva skogsmarken är skyddad
            i form av reservat eller annat. Det är endast 0,6 %
          </note>
          <note>
            av skogen nedanför skogsodlingsgränsen som är skyddad. Det är
            naturligtvis väldigt litet. Vi i Miljöpartiet anser att vi gott
            skulle ha råd att ha betydligt större del skyddad. Den internationella
            naturvårdsunionen anser att Sverige borde ha råd med 10 %. Vi
            i
          </note>
          <note>
            Miljöpartiet anser att vi borde kunna skydda 5 % på kort sikt,
            och på längre sikt 10 %. I våra budgetförslag har vi därför alltid
            avsatt ungefär 500 miljoner mer än regeringen för att kunna komma
            upp till det här målet. Vi anser att det är viktigt just därför
            att vi är en stor skogsnation och har någonting att värna.
          </note>
          <note>
            Varför skall vi då värna skogen? Här finns en stor del av den
            biologiska mångfald som är unik för det norra barrskogsbältet.
            1 700 av de arter som finns i
          </note>
          <note>
            Sverige är hotade just på grund av mänskligt skogsbruk. Därför
            menar vi att det är dags för ett moratorium för avverkning av
            urskog. Det är ju framför allt i gamla urskogar som de här arterna
            finns. 20 % av mossorna är uppförda på hotlistan och finns t.ex.
            i dessa skogar. Det är 223 arter. 10 % av lavarna, dvs.
          </note>
          <note>
            216 arter är rödlistade. De är också helt beroende av gammal
            urskog. Det är dags att se till att många biotoper som i dag saknar
            skydd får ett skydd. Det gäller de gammelskogar som Naturvårdsverket
            har fört upp på sina listor över sådana som man skulle vilja göra
            naturreservat av.
          </note>
          <note>
            Det gäller också fjällnära skogar. Där avverkas det fortfarande
            trots att man är osäker på hur tillväxten kommer att bli i framtiden
            och trots att många av dessa skogar just är hänglavsskogar som
            definitivt är unika och borde sparas. Det finns också många nyckelbiotoper
            som skulle behöva sparas och som inte har något skydd i dag.
          </note>
          <note>
            Jag är övertygad om att den här debatten kommer att återkomma
            varje gång vi diskuterar budgeten.
          </note>
          <note>
            Detta handlar ju om på vilket sätt vi vill använda våra pengar
            och vad vi vill prioritera.
          </note>
          <note>
            Miljöpartiet anser att den fjällnära skogen nedanför den gamla
            skogsodlingsgränsen bör skyddas. Vi har tagit upp detta i en reservation.
            Det är en gammal fråga som var uppe redan i 1988 års valrörelse.
            Då sade faktiskt alla partier att man var intresserade av att
            skapa en naturvårdsgräns som skulle se till att den fjällnära
            skog som just är hänglavsskog, och som i dag inte har skydd, skulle
            få skydd. Tyvärr har ingenting hänt. Vi i Miljöpartiet finner
            tyvärr anledning att återkomma i den här frågan. Det kommer vi
            att göra därför att vi anser att vi också har ett internationellt
            ansvar att se till att den här typen av biotoper blir skyddade.
          </note>
          <note>
            Mycket av betänkandet handlar om en stor motion som vi i Miljöpartiet
            har skrivit. Det beror på att vi har fått en skogsmästare på vårt
            kansli som är mycket kunnig och mycket engagerad i frågorna. Vi
            har tagit upp en mängd frågor som säkert kommer att återkomma
            fler gånger.
          </note>
          <note>
            En fråga har faktiskt blivit aktuell de senaste veckorna. Många
            geologer skyller den katastrof med översvämningar som man har
            haft i Värmland bl.a. på skogsbruket. De menar att det inte går
            att avverka skogen på det sätt som har skett på många ställen
            där sluttningarna är stora. Förr bands vattnet i skogen.
          </note>
          <note>
            Men om skogen inte finns längre, och om man dessutom har dikat,
            finns det ingenting som kan hålla vattnet utan det forsar ned
            i älvar och orsakar översvämningar. Många av de översvämningskatastrofer
            vi har i dag beror på mänsklig verksamhet.
          </note>
          <note>
            Här handlar det om kalavverkning, och den skulle vi vilja ta
            bort. Vi anser att större områden än 1-5
          </note>
          <note>
            hektar inte skall kalavverkas. Dessutom bör man ta hänsyn till
            hur naturen ser ut där man vill avverka.
          </note>
          <note>
            Man skall inte kalavverka på ett sätt som skapar dessa problem
            där vattnet inte kan stanna kvar.
          </note>
          <note>
            Vi vill ha ett förbud mot stubbrytning. Vi vill inte ha några
            dispenser för hyggesplöjning. Vi anser att kemiska bekämpningsmedel
            på sikt skall försvinna ur skogen. Det går att bekämpa barkborrar
            på andra sätt.
          </note>
          <note>
            Det finns all anledning att se till att skogen som biotop inte
            förgiftas.
          </note>
          <note>
            Vi är också mycket kritiska till den diskussion som förs nu om
            kvävegödsling. Vi anser att försiktighetsprincipen skall råda
            där. Även här handlar det naturligtvis också om en koppling till
            försurningen.
          </note>
          <note>
            Detta utvecklas i reservation nr 1. Jag vill yrka bifall till
            den.
          </note>
          <note>
            Vi har också tagit upp skyddsdikningen och markavvattningen som
            är ett stort problem. Många av de unika arter som finns i skogen
            är knutna till våtmarker. Det kan gälla vanliga våtmarker och
            det vi kallar för sumpskogar. Detta är biotoper som försvinner
            när man markavvattnar, vare sig man gör det med skogsdikning eller
            med skyddsdikning. Vattnet i skogen är viktigt för den biologiska
            mångfalden. Den tillståndsplikt som finns vid skogsdikning har
            inte fått den effekten att skogsdikningen har blivit mindre förekommande.
            Här ges tillstånd utan några undantag.
          </note>
          <note>
            Här borde man skärpa till det. Vi skulle också gärna se att även
            skyddsdikning var tillståndspliktig.
          </note>
          <note>
            Vi har också tagit upp en mängd andra frågor, t.ex. den fråga
            som Ragnhild Pohanka brukar diskutera, nämligen rotsnurr. Precis
            som Maggi Mikaelsson har påpekat, finns det ett stort framtida
            problem inbyggt här. Detta är en fråga som behandlas förenklat,
            och vi har ett långt särskilt yttrande om detta. Jag är övertygad
            om att vi har anledning att återkomma till detta. Precis som Maggi
            Mikaelsson har sagt, kommer stora värden att stå på spel här.
            Om detta inte löses på ett riktigt sätt så att man kan få ersättningar
            för det, kommer det att ha stor betydelse i framtiden.
          </note>
          <note>
            I motionen har vi också uppmärksammat att det finns områden av
            en viss storlek som inte har något skydd. Det gäller dem som är
            5-20 hektar. Skogsstyrelsen brukar säga att man kan lägga ett
            biotopskydd på områden upp till 5 hektar. När Naturvårdsverket
            vill göra naturreservat säger de att det skall vara minst
          </note>
          <note>
            20 hektar. Detta innebär att det inte finns några skyddsformer
            för områden som är 5-20 hektar. Det är mycket olyckligt. Det måste
            ses över så att man kan hitta ett sätt att skydda även den här
            storleken på markområden, som kan vara mycket biologiskt värdefulla.
          </note>
          <note>
            Vi har också en reservation som handlar om föryngringsavverkningen.
            När reglerna ändrades 1994
          </note>
          <note>
            skulle man ta bort gränsen för hur gammal skogen skulle vara
            för att man skulle få avverka den. Då sänktes åldern med 25 %.
            Det har visat sig att detta har fått stor betydelse i skogen,
            och framför allt för den biologiska mångfalden. Många arter är
            knutna till äldre skog. För Norrbottenskogen har detta inneburit
            att den skog som avverkas i dag är 80-90 år. Tidigare var den
            100-120 år. Här nere i Svealand avverkas i dag skog som är 60-70
            år. Här var åldern tidigare 80-
          </note>
          <note>
            90 år. Detta innebär alltså att den biologiska åldern sjunker
            i skogen. Det innebär också att många biotoper som innehåller
            många arter aldrig kommer till.
          </note>
          <note>
            Detta måste ses över så att vi återigen får en högre ålder innan
            man får avverka. Därmed gynnas också den biologiska mångfalden.
          </note>
          <note>
            Detta är några av de frågor som finns i de reservationer vi har.
            Jag ställer mig naturligtvis bakom samtliga reservationer, och
            också reservation 7 som Lennart Brunander har yrkat bifall till
            och som är gemensam för oss. Jag vill också yrka bifall till reservation
          </note>
          <note>
            1, 8 och 11.
          </note>
          <note type="speaker">
            Anf. 181 LEIF MARKLUND (s):
          </note>
          <note>
            Herr talman! Det är kanske synd att kammaren skall diskutera
            en så stor och intressant fråga som skogspolitiken i en så sen
            timma. Fler borde få möjlighet att delta och lyssna.
          </note>
          <note>
            Att det betänkande vi diskuterar innehåller skogsfrågor kan ingen
            tvivla på. Att det finns ett stort intresse för dessa frågor i
            Sveriges riksdag avspeglar de 53
          </note>
          <note>
            motionsyrkanden som finns till grund för betänkandet.
          </note>
          <note>
            Vi kan också konstatera att det finns tolv reservationer och
            fyra särskilda yrkanden. Att man inom partierna inte till punkt
            och pricka följer sina reservationer visar väl att det finns en
            mycket stor samsyn i utskottet över partigränserna när det gäller
            skogen och skogens skötsel.
          </note>
          <note>
            Den skogspolitik som riksdagen fattade beslut om
          </note>
          <note>
            1993 och som trädde i kraft den 1 januari 1994 innebär rätt stora
            förändringar i skogsvårdslagen. Bl.a.
          </note>
          <note>
            fick portalparagrafen både ett produktionsmål och ett miljömål,
            och dessa mål skall vara jämställda och väga lika tungt. Stora
            delar av kvällens inlägg har ju handlat om just de här frågorna,
            miljövårdshänsynen och den förändring som i övrigt finns i skogsvårdslagen.
            De förändringarna kan väl ses som att en större frihet gavs åt
            den enskilde markägaren, som själv fick ansvaret för skötseln
            av sin skog. Detta gäller exempelvis återbeskogning, röjning,
            skogsbilvägar, ändring i ransoneringsparagrafen, vilket jag återkommer
            till, samt en oerhört kraftig förändring i fråga om enskildas
            ansvar för miljöhänsyn och hänsynen till den biologiska mångfalden.
          </note>
          <note>
            Den här samsynen kom till uttryck i bl.a. Maggi
          </note>
          <note>
            Mikaelssons inlägg, Brunanders inlägg och inlägget av Ola Sundell.
            Dessa inlägg visade på att man har tagit det nya ansvaret på väldigt
            stort allvar inom det svenska skogsbruket, både det privata skogsbruket
            och storskogsbruket.
          </note>
          <note>
            Maggi Mikaelsson ställde en direkt fråga, och jag vill då svara
            att den vakne måste erkänna att vi har gått ett stort steg, att
            miljön har fått en skjuts framåt.
          </note>
          <note>
            Alla avsättningsmodeller tillhopa gör att vi har ett betydligt
            bättre skydd för den biologiska mångfalden.
          </note>
          <note>
            Vi har ett skydd genom naturvårdsavtal för skogsmark, genom naturreservat
            och parker. Även impedimenten har fått ett nytt intresse. De skogliga
            impedimenten, både de tekniska impedimenten och våtimpedimenten,
            är precis som skogen i övrigt barnkammare för en biologisk mångfald.
            Där finns många arter. Jag återkommer till detta, eftersom det
            finns en reservation i frågan.
          </note>
          <note>
            Precis som Maggi Mikaelsson säger gick ombildningen av Domänverket
            till Assi Domän väl hastigt, och frågan om Assi Domäns naturreservat
            fick därför kanske inte den hantering som den borde ha fått.
          </note>
          <note>
            Riksdagens revisorer har ju överlämnat till Miljövårdsberedningen
            att ytterligare se över detta, för många av de här reservaten
            hade faktiskt ett oerhört stort bevarandevärde. Miljövårdsberedningen
            återkommer i sommar med sitt betänkande i frågan.
          </note>
          <note>
            Den nya skogspolitiken skall enligt riksdagsbeslutet följas upp
            av Skogsstyrelsen, och i frågor som rör miljön skall även Naturvårdsverket
            vara inblandat.
          </note>
          <note>
            Där har man börjat komma med sina delrapporter. En samlad redovisning
            skall göras i början av 1998 till regeringen, och enligt uppgift
            kommer regeringen att redovisa resultatet för riksdagen. I det
            läget kommer vi naturligtvis att få ännu en chans att fördjupa
            oss ordentligt i de här frågorna. Vi kommer att få en chans att
            titta på om skogsvårdslagen har tjänat sitt syfte till fullo eller
            om det finns anledning att ändra på delar av skogsvårdslagen.
          </note>
          <note>
            Herr talman! Då motionsyrkandena i stort rör frågor om skogsbruk
            och miljöhänsyn som fortfarande är under bearbetning yrkar utskottsmajoriteten
            avslag på samtliga motionsyrkanden och bifall till utskottets
            hemställan.
          </note>
          <note>
            Utifrån de delrapporter som Skogsstyrelsen och
          </note>
          <note>
            Naturvårdsverket har gjort kan vi, precis som jag tidigare var
            inne på, konstatera att miljöhänsynen har ökat markant i både
            det privata skogsbruket och storskogsbruket.
          </note>
          <note>
            Däremot finns det naturligtvis andra orostecken, och dem skall
            vi väl inte hålla inne med. T.ex. har återbeskogningen och röjningsarealerna
            förändrats ordentligt. Det finns tecken på att återbeskogningen
            inte sker till fullo, men detta kan naturligtvis vara fråga om
            ett informationsproblem. Vi får ju 15 000
          </note>
          <note>
            nya skogsägare varje år, och informationen måste hela tiden hållas
            levande. Vad gäller röjningsarealerna kan man naturligtvis se
            med oro på att de har minskat ordentligt.
          </note>
          <note>
            I det sammanhanget måste jag ta upp Ola Sundells oro och hans
            resonemang, som kanske var ett inlägg i energipolitiken. Jag tror
            för min del, Ola Sundell, att den nya energipolitiken och omställningen
            av det svenska samhället till ett ekologiskt hållbart samhälle,
            där bioenergin kommer att få ett större värde, kommer att öka
            incitamenten för en tidigare gallring och för en bättre båtnad
            i ungskogarna. Då kan naturligtvis nedgången i röjning ersättas
            av att man kommer in i bestånden tidigare.
          </note>
          <note>
            Vi får lov att avvakta den här frågan, eftersom det ännu har
            gått en väldigt kort tid och vi behöver mer tid för att kunna
            bilda oss en klar ståndpunkt i frågan och för att eventuellt diskutera
            en ändring av lagstiftningen.
          </note>
          <note>
            Herr talman! Trots att vi får orsak att återkomma till en debatt
            i samband med utvärderingen av de här frågorna vill jag något
            kommentera reservationerna.
          </note>
          <note>
            Först till Miljöpartiets reservationer, som alla rör miljöhänsyn
            vid skogsskötsel. När man hör Miljöpartiets språkrör i dessa frågor
            får man en stark känsla av att de stora framsteg som skett under
            de här åren över huvud taget inte har uppmärksammats inom Miljöpartiet.
            Att skogsbruksmetoder har lagts om och att helt andra hänsyn nu
            tas avspeglar sig inte alls i Miljöpartiets motioner. Jag tycker
            att det är synd. Grupper av träd och enskilda träd lämnas. Vi
            har vid olika besök hos enskilda skogsägare själva kunnat konstatera
            att vi har fått ett helt annat skogsbruk. Miljöhänsyn skall tas
            över hela skogsmarken, vilket också påpekas i skogsvårdslagen,
            men detta verkar ha gått Miljöpartiet helt förbi.
          </note>
          <note>
            I den moderata reservationen nr 2 tar man upp frågan om nya avgifter
            i skogsbruket, men jag tycker att man där skjuter litet över målet,
            eftersom frågan inte är aktuell. Jag förstår att det kanske finns
            ett behov av att få en balans i debatten mellan produktionsmål
            och miljömål.
          </note>
          <note>
            Vad gäller skogens betydelse skiljer sig inte utskottsmajoritetens
            synsätt från reservanternas. Det finns därför heller inte något
            behov av att diskutera frågan eller att göra något särskilt uttalande.
            Skogen är av stor betydelse, och den kommer att vara det i framtiden,
            precis som skogen alltid har varit av stor betydelse för Sveriges
            utveckling.
          </note>
          <note>
            Reservation nr 10 är litet svår att förstå. För första gången
            sedan jag kom till Sveriges riksdag har nu de skogliga impedimenten
            fått en betydelse och kommit upp högre på den politiska dagordningen.
            Skogsstyrelsen har gett SLU i uppdrag att bedöma impedimentens
            betydelse för den biologiska mångfalden. De utvärderingar som
            Skogsstyrelsen redan har gjort visar att de tekniska impedimenten
            har en stor betydelse och att de så att säga måste läggas till
            de områden som vi anser har betydelse för den biologiska mångfalden.
            Då måste vi också börja räkna in dem i siffror och inte försöka
            mörka och komma med helt andra siffror. Jag har inte någon annan
            uppfattning, och jag hoppas att frågan rör sig i rätt riktning.
            Därmed kräver vi vid det här tillfället heller inte i den frågan
            något särskilt riksdagsuttalande.
          </note>
          <note>
            I motion nr 5 belyser reservanterna sin oro över den oklarhet
            som råder när det gäller naturvårdsavtalen. Frågan är om de skall
            vara bindande i samband med ägarbyten. Det finns faktiskt fog
            för oro eftersom frågan aldrig har fått någon rättslig prövning
            vid ägarbyten. I dag vet vi inte om avtalen håller juridiskt.
          </note>
          <note>
            Därför kommer miljöbalksutredningen att ta upp frågan under det
            fortsatta arbetet med en följdlagstiftning i sitt betänkande.
            I och med att frågan har fått en sådan uppmärksamhet avstyrkes
            reservationen.
          </note>
          <note>
            Avverkningsreglerna i skogsvårdslagstiftningen har under senare
            år fått stor uppmärksamhet i vissa lokala och regionala områden.
            De har lett till oseriösa och spekulativa fastighetsköp som rättmätigt
            påpekas i reservation 7, som några partier står bakom.
          </note>
          <note>
            Den förändring av skogsvårdslagens ransoneringsparagraf, som
            innebär att kalavverkning i princip kan ske över hela fastigheten
            om den är mindre än
          </note>
          <note>
            100 ha, har lett till en stor öppning i jordförvärvslagstiftningen.
            Detta är inte bra. I de fall där vi kan konstatera att detta har
            skett, har det gått precis som Lennart Brunander var inne på.
            Markpriserna har trissats upp och man har också fått in helt oseriösa
            människor. Detta har egentligen inte lett till landsbygdens utveckling
            utan faktiskt till landsbygdens avveckling.
          </note>
          <note>
            Regeringen begärde att få in uppgifter, inte från
          </note>
          <note>
            Skogsstyrelsen utan från Jordbruksverket. Det skedde under 1995.
            Då hade det gått väldigt kort tid sedan man gjorde en förändring.
            Uppgifterna gick ut på remiss. Remissinstanserna tyckte att det
            var ett så lågt antal fastigheter som hade blivit föremål för
            oseriösa köp att man inte förespråkade någon ändring i jordförvärvslagen
            eller i skogsvårdslagen.
          </note>
          <note>
            Av ca 800 fastigheter - för vilka ungefär 275
          </note>
          <note>
            stycken förvärvslagstiftningen användes - utgjorde endast 10-12
            stycken av oseriösa köp. Men i den kommande utvärderingen fortsätter
            man att följa frågan ordentligt. Jag och även utskottet räknar
            med att regeringen noga följer frågan och kommer med en slutredovisning
            i samband med den totala översynen.
          </note>
          <note>
            Då är det nödvändigt att man vidtar åtgärder om den här frågan
            får en fortsättning.
          </note>
          <note>
            Av den anledningen tycker vi att det nu inte finns anledning
            att gå in och göra ett uttalande om en förändring eftersom utvärderingen
            och redovisningen ligger så nära i tiden.
          </note>
          <note>
            Herr talman! Sammanfattningsvis måste jag konstatera att det
            har gått relativt kort tid sedan lagen ändrades. För att få en
            helhetsbild av ett eventuellt behov av en ändring i lagstiftningen
            bör den totala utvärderingen inväntas. Trots att utskottsmajoriteten
            hade en viss förståelse för den otålighet som uttrycks i motionerna
            anser vi att man bör återkomma till frågan då vi har ett bättre
            underlag för en debatt i kammaren.
          </note>
          <note>
            Med detta vill jag, herr talman, yrka avslag på samtliga reservationer
            och bifall till utskottets hemställan.
          </note>
          <note type="speaker">
            Anf. 182 OLA SUNDELL (m):
          </note>
          <note>
            Herr talman! Jag är något förvånad över att Leif
          </note>
          <note>
            Marklund i sitt resonemang tar såpass lätt på kostnaden för energin
            när det gäller skogsindustrin. För att tillverka papper i dag
            åtgår det väldigt mycket energi.
          </note>
          <note>
            Det innebär ju i förlängningen att om man höjer energipriset
            på olika sätt - antingen genom att man drar in elkraft från marknaden
            eller genom att man lägger på produktionskrafter - så återfaller
            detta naturligtvis på förmågan att betala ett hyggligt pris för
            virket.
          </note>
          <note>
            Jag skall ta ett litet exempel. Förädlingsvärdet på
          </note>
          <note>
            1 miljon m3 när det gäller uppvärmning motsvarar 300
          </note>
          <note>
            miljoner kronor. Tillverkar man lvc-papper av motsvarande volym
            virke har man ett förädlingsvärde på
          </note>
          <note>
            2 miljarder kronor. Det är på grund av den här skillnaden som
            jag här vill ge sken av att det är oerhört betydelsefullt att
            industrin har ett energipris som är någorlunda rimligt. Annars
            kommer inte industrierna att ha möjlighet att köpa svenskt virke
            i framtiden.
          </note>
          <note>
            Återbeskogningskravet finns kvar. Avverkar vi timmer och massaved
            är det krav i dag på att inom ett visst antal år skall det finnas
            ett godtagbart återbeskogningsresultat.
          </note>
          <note>
            Nästa punkt är mer en fråga till Leif Marklund.
          </note>
          <note>
            Det gäller skogsvårdsavgiften, miljövårdsavgiften eller vad avgiften
            än kommer att kallas. Är den för alltid avförd från den politiska
            dagordningen, åtminstone för avsevärd tid framöver?
          </note>
          <note type="speaker">
            Anf. 183 LEIF MARKLUND (s):
          </note>
          <note>
            Herr talman! När det gäller energin tycker jag faktiskt Ola Sundell
            kommer med hypotetiska inlägg.
          </note>
          <note>
            Det är ingenting som talar för att ett skräckscenarie med ökade
            energikostnader kommer att uppstå. En avveckling av kärnkraften,
            som det hänvisas till, är ett måste. Det finns ingen väg ut. Vi
            måste naturligtvis få ett hållbart samhälle där vi nyttjar den
            energi som kan vara återvinningsbar och som finns inom Sveriges
            gränser.
          </note>
          <note>
            Jag ser för min del en utveckling av skogsbruket.
          </note>
          <note>
            Pappersindustrin är en elintensiv industri. 12-14 % av den totala
            produktionskostnaden är kostnader för el.
          </note>
          <note>
            Den industrin måste naturligtvis uppmärksammas ordentligt. Den
            kan inte bära ökade kostnader. Men det är endast om det uppstår
            energibrist i Sverige som prisskruven åker upp. Det måste vi undvika.
            Vi måste ha tillgång till bra och billig el även i framtiden.
            Det är möjligt om vi börjar en successiv omställning i det svenska
            samhället.
          </note>
          <note>
            När det gäller återbeskogningskravet håller jag med Ola Sundell.
            Det är naturligtvis precis som förr när det gäller återbeskogningskravet.
            Men tyvärr kan vi i den utvärdering som är gjord när det gäller
            återbeskogningen konstatera att det finns några hakar som måste
            redovisas. Man har anmälningsplikt för återbeskogningen. Det sköts
            rätt bra. Men återanmälningsplikten innebär i princip att man
            bara behöver tala om hur man skall återbeskoga. Tyvärr har man
            i allt för stor utsträckning använt den billigaste metoden. Man
            har återbeskogat med fröträd. Detta är inte tillfredsställande
            på vissa marker. Det måste vi naturligtvis uppmärksamma i framtiden.
          </note>
          <note type="speaker">
            Anf. 184 LENNART BRUNANDER (c):
          </note>
          <note>
            Herr talman! Jag har inte begärt replik för att argumentera så
            mycket mot Leif Marklund. Precis som han själv konstaterade i
            början har de olika partierna en likartad uppfattning på skogen.
            Det är inte så konstigt eftersom den betyder så mycket för oss.
            Vi måste sköta skogen på ett bra sätt. Jag måste säga att det
            är ganska skönt att höra Leif Marklund säga att det icke är aktuellt
            med några nya avgifter på skogen.
          </note>
          <note>
            Det står dessutom i betänkandet att det är så.
          </note>
          <note>
            Jag kan också hålla med Leif Marklund om att den reservation
            som tar upp denna fråga är en liten överloppsgärning. Man skall
            ju inte ropa på vargen när han inte finns där, för då kan han
            ju snart komma -
          </note>
          <note>
            och det är litet dumt.
          </note>
          <note>
            När det gäller Domäns reservat och den mark som har stort naturvärde,
            gav jordbruksutskottet i sitt yttrande till näringsutskottet en
            uppmaning om att näringsutskottet skulle vara litet försiktigare
            på den punkten, bromsa upp händelseförloppet en aning och säkra
            avsättningen av markerna.
          </note>
          <note>
            Nu blev riksdagsbeslutet till slut inte så som jordbruksutskottet
            ville. Näringsutskottet tyckte att Assi
          </note>
          <note>
            Domän kommer att ta ansvar som bolag. Jag är väl inte alldeles
            övertygad om att man har gjort det fullt ut på det sätt som vi
            ville att man skulle göra. Jag kan väl här beklaga att jordbruksutskottets
            uppfattning inte fick genomslag.
          </note>
          <note>
            När det gäller återbeskogningen vill jag säga att man nog inte
            alltför mycket skall klaga på markägarna. Det har givits information
            i olika riktningar. Det har lämnats en icke obetydlig information
            om att självföryngring är det allra bästa sättet. Jag tror dock
            att vi framöver kommer att se att detta sköts bättre.
          </note>
          <note>
            De som har prövat på självföryngring i de områden där sådan inte
            fungerar kommer att få betydligt större kostnader än vad som blivit
            fallet om de hade gjort rätt från början.
          </note>
          <note type="speaker">
            Anf. 185 LEIF MARKLUND (s):
          </note>
          <note>
            Herr talman! Jag vill till Lennart Brunander säga att rapporten
            är litet oroväckande när det gäller återbeskogning. Man har försökt
            med återbeskogning på marker där det inte är lämpligt med fröträd.
            Man har också mycket starkt minskat arealerna för markberedning,
            trots att denna underlättar naturlig föryngring genom frösättning.
          </note>
          <note>
            Det har också dröjt alltför länge mellan avverkning och plantering.
            Det finns stora ytor som man ännu inte har åtgärdat. Detta är
            enligt min mening små oroselement i samband med tillämpningen
            av den nya skogsvårdslagstiftningen.
          </note>
          <note>
            Totalt sett har förändringarna i skogsvårdslagen varit gynnsamma.
            Även om jag tycker att pendeln, som Maggi Mikaelsson sagt, slagit
            över litet väl långt, är jag den förste att ge både storskogsbruket
            och privatskogsbruket en eloge för att man där har tagit ett större
            ansvar än vad vi socialdemokrater trodde när skogsvårdslagen ändrades.
          </note>
          <note>
            Den utvärdering som skall göras kommer naturligtvis att ge oss
            anledning att debattera den här frågan än en gång. Vi kommer då
            kanske att ha ett betydligt säkrare underlag för var vi egentligen
            står i den här frågan.
          </note>
          <note type="speaker">
            Anf. 186 LENNART BRUNANDER (c):
          </note>
          <note>
            Herr talman! Jag konstaterar att vi har ganska lika syn på dessa
            frågor. Vad gäller att skogsägare har tagit sitt ansvar vill jag
            bara säga: Om man ger människor ansvar, tar de också sitt ansvar.
            Det tycker de också är roligt.
          </note>
          <note>
            Låt mig ge ett litet exempel. På Öland finns den s.k. Mittlandsskogen.
            En man från länsstyrelsen kom dit ut och talade om för skogsägarna
            att det i den skogen inte skulle huggas någonting, eftersom den
            är så viktig. Det gjorde att alla blev förargade.
          </note>
          <note>
            Jag pratade senare med en av skogsägarna, och denne sade då:
            Tänk om tjänstemannen i stället hade kommit ut och talat om för
            oss vilken fantastisk resurs vi har, hur bra vi har skött den
            under alla år, så att den har blivit så bra som den är, och att
            vi har ett gemensamt ansvar för att behålla den!
          </note>
          <note>
            Då hade varenda gubbe vuxit 10 cm. Alla hade gått hem nöjda och
            belåtna, och resultatet hade blivit bra. I stället skapade man
            motstånd genom att säga att de inte fick göra någonting.
          </note>
          <note>
            Det är alltså viktigt med samarbete mellan myndigheter och markägare
            - att ge ansvar och att tro på människor.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 28 maj.)
          </note>
          <note>
            10 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1996/97:111 Rättsligt skydd för databaser, m.m.
          </note>
          <note>
            11 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
            den 21 maj
          </note>
          <note>
            1996/97:544 av Ola Ström (fp) till näringsministern
          </note>
          <note>
            Klimatet för tillverkningsindustrin
          </note>
          <note>
            1996/97:545 av Sten Tolgfors (m) till näringsministern
          </note>
          <note>
            Villkoren för Ericssons mobiltelefontillverkning
          </note>
          <note>
            1996/97:546 av Sigge Godin (fp) till statsrådet Pierre
          </note>
          <note>
            Schori
          </note>
          <note>
            Utlänningslagens portalparagraf
          </note>
          <note>
            1996/97:547 av Mikael Odenberg (m) till näringsministern
          </note>
          <note>
            Koldioxidskatten
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 27 maj.
          </note>
          <note>
            12 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit den
            21 maj
          </note>
          <note>
            1996/97:502 av Carina Hägg (s) till näringsministern
          </note>
          <note>
            Retroaktivitet i patentprocessen
          </note>
          <note>
            1996/97:504 av Ola Karlsson (m) till statsrådet Thomas Östros
          </note>
          <note>
            Energibeskattningen
          </note>
          <note>
            1996/97:506 av Per Lager (mp) till näringsministern
          </note>
          <note>
            Stöd till vindkraft
          </note>
          <note>
            1996/97:510 av Elizabeth Nyström (m) till miljöministern
          </note>
          <note>
            Forskningsstation vid Gullmarsfjorden
          </note>
          <note>
            1996/97:511 av Karin Pilsäter (fp) till statsrådet
          </note>
          <note>
            Thomas Östros
          </note>
          <note>
            Reklamskatt på efternamn
          </note>
          <note>
            1996/97:512 av Hanna Zetterberg (v) till justitieministern
          </note>
          <note>
            Vätgas
          </note>
          <note>
            1996/97:514 av Agne Hansson (c) till statsrådet
          </note>
          <note>
            Thomas Östros
          </note>
          <note>
            ROT-avdrag för vissa markarbeten
          </note>
          <note>
            1996/97:516 av Laila Bjurling (s) till kommunikationsministern
          </note>
          <note>
            Prishöjning för tågresenärer
          </note>
          <note>
            1996/97:517 av Chatrine Pålsson (kd) till miljöministern
          </note>
          <note>
            Kyrkfjärden i Påskallavik
          </note>
          <note>
            1996/97:519 av Lennart Fremling (fp) till näringsministern
          </note>
          <note>
            Miljökonsekvensbeskrivning för avvecklingen av kärnkraften
          </note>
          <note>
            1996/97:520 av Lennart Fremling (fp) till miljöministern
          </note>
          <note>
            Utsläpp från danska anläggningar
          </note>
          <note>
            1996/97:523 av Jan Backman (m) till arbetsmarknadsministern
          </note>
          <note>
            Strejkrätten
          </note>
          <note>
            1996/97:524 av Marie Engström (v) till försvarsministern
          </note>
          <note>
            Översvämningarna i Värmland
          </note>
          <note>
            1996/97:525 av Eva Goës (mp) till miljöministern
          </note>
          <note>
            Flygtransporter av radioaktiva ämnen
          </note>
          <note>
            1996/97:527 av Barbro Westerholm (fp) till utbildningsministern
          </note>
          <note>
            Definieringen av homosexualitet i vissa kursavsnitt
          </note>
          <note>
            1996/97:528 av Sten Tolgfors (m) till arbetsmarknadsministern
          </note>
          <note>
            Den aktiva arbetsmarknadspolitikens effektivitet
          </note>
          <note>
            1996/97:529 av Sten Tolgfors (m) till näringsministern
          </note>
          <note>
            Näringsklimatet
          </note>
          <note>
            1996/97:530 av Sten Tolgfors (m) till näringsministern
          </note>
          <note>
            De nationella företagsstödens effekter
          </note>
          <note>
            1996/97:533 av Carina Hägg (s) till socialministern
          </note>
          <note>
            Könsstympning och barnavårdscentralernas roll
          </note>
          <note>
            1996/97:535 av Margareta E Nordenvall (m) till utbildningsministern
          </note>
          <note>
            Svenskt deltagande i internationell forskning
          </note>
          <note>
            1996/97:536 av Owe Hellberg (v) till försvarsministern
          </note>
          <note>
            Bevarande av helikopterverksamheten i Söderhamn
          </note>
          <note>
            1996/97:538 av Rose-Marie Frebran (kd) till statsrådet Maj-Inger
            Klingvall
          </note>
          <note>
            Utredning om sjuklöneperioden
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 27 maj.
          </note>
          <note>
            13 § Kammaren åtskildes kl. 21.34.
          </note>
          <note>
            Förhandlingarna leddes av andre vice talmannen från sammanträdets
            början t.o.m. 3 § anf. 29 (delvis), av förste vice talmannen därefter
            t.o.m. anf. 55
          </note>
          <note>
            (delvis), av talmannen därefter t.o.m. 6 § anf. 97 (delvis),
            av tredje vice talmannen därefter t.o.m. anf. 120, av talmannen
            därefter t.o.m. 9 § anf. 179 (delvis) och av tredje vice talmannen
            därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
