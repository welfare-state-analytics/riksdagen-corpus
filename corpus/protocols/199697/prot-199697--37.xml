<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--37</head>
          <docDate when="1996-12-03 00:00:00">1996-12-03 00:00:00</docDate>
        </div>
      </front>
      <body>
        <div>
          <note>
            18.00 - 19.03
          </note>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollen för den 26 och
          </note>
          <note>
            27 november.
          </note>
          <note>
            2 § Anmälan om kompletteringsval till konstitutionsutskottet
          </note>
          <note>
            Talmannen meddelade att på grund av uppkommen vakans hade Socialdemokratiska
            riksdagsgruppen anmält Laila Bäck som suppleant i konstitutionsutskottet
            efter Kristina Svensson.
          </note>
          <note>
            Talmannen förklarade vald till
          </note>
          <note>
            suppleant i konstitutionsutskottet
          </note>
          <note>
            Laila Bäck (s)
          </note>
          <note>
            3 § Meddelande om information från regeringen
          </note>
          <note>
            Talmannen meddelade att tisdagen den
          </note>
          <note>
            17 december kl. 14.00 skulle statsminister Göran
          </note>
          <note>
            Persson lämna en redogörelse för EU:s toppmöte i
          </note>
          <note>
            Dublin.
          </note>
          <note>
            4 § Svar på interpellation 1996/97:32 om försvaret och ambulansverksamheten
          </note>
          <note>
            Anf. 1 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Fru talman! Maud Ekendahl har frågat mig vilka åtgärder jag är
            beredd att vidta för att möjliggöra en fortsatt samverkan mellan
            Skånska flygflottiljen, F 10, i Ängelholm och Ängelholms sjukvårdsdistrikt
            när det gäller insatser med helikopter vid olyckshändelser.
          </note>
          <note>
            Bakgrunden till frågan är enligt Maud Ekendahl att
          </note>
          <note>
            EU:s konkurrensregler begränsar möjligheterna att utnyttja totalförsvarets
            resurser för fredstida ändamål.
          </note>
          <note>
            Maud Ekendahl ställde samma fråga i somras och jag besvarade
            den skriftligt den 13 augusti 1996.
          </note>
          <note>
            Mitt svar i dag är, liksom i somras, följande. Enligt hälso-
            och sjukvårdslagen (1982:763) skall sjukvårdshuvudmannen svara
            för att det finns en ändamålsenlig sjuktransportorganisation.
            Det är alltså sjukvårdshuvudmannen som har ansvar för att teckna
            eventuella avtal angående sjuktransporter med helikopter. Avtal
            kan tecknas med ett privat helikopterföretag eller med Försvarsmakten
            och det avser i allmänhet ständig helikopterberedskap enligt parternas
            önskemål. Försvarsmakten har deltagit i de sju upphandlingar av
            sjuktransporthelikopter som har förevarit under senare år. Försvaret
            har fått uppdraget i endast ett fall. De civila helikopterföretagen
            har kunnat erbjuda sina tjänster till ett lägre pris.
          </note>
          <note>
            Efter en anmälan granskar för närvarande EU-
          </note>
          <note>
            kommissionen framför allt den kostnadskalkyl som
          </note>
          <note>
            Försvarsmakten använder när man lämnar anbud om sjuktransport
            med helikoptrar. EU-kommissionen har ännu inte lämnat något slutligt
            yttrande. Vilka åtgärder som bör vidtas vid en eventuellt negativ
            bedömning från kommissionens sida får man ta ställning till om
            detta skulle bli aktuellt.
          </note>
          <note>
            För sjuktransporter vid livshotande situationer gäller sedan
            den 1 juli 1996 härutöver ett system med nödhelikopter med Försvarsmaktens
            helikoptrar.
          </note>
          <note>
            Samtliga försvarets helikoptrar som är lämpliga för ändamålet
            omfattas av systemet. Vid en livshotande situation kan en sjukvårdshuvudman
            begära helikoptertransport via flygräddningscentralen i Göteborg.
          </note>
          <note>
            Flygräddningscentralen larmar lämpligt helikopterförband. Sjukvårdshuvudmannen
            betalar Försvarsmaktens genomsnittliga internkostnad per timme
            för de aktuella helikoptertyperna. Nödhelikoptersystemet skall
            ses som ett komplement till systemet med avtalstecknade helikoptrar.
            Jag vill i detta sammanhang gärna framhålla att Försvarsmakten
            genom systemen med avtalstecknad helikopter och nödhelikopter
            gör en mycket god insats för det fredstida samhället.
          </note>
          <note>
            Det finns således goda möjligheter till samverkan mellan Försvarsmakten
            och sjukvårdshuvudmännen i fred.
          </note>
          <note>
            Fru talman! Detta var mitt svar till Maud Ekendahl i augusti.
            Efter det att jag lämnade svaret har regeringen i försvarsbeslutspropositionen
            (prop.
          </note>
          <note>
            1996/97:4 Totalförsvar i förnyelse - etapp 2) behandlat frågor
            om sjuktransporter med helikopter och om en kommande omorganisering
            av Försvarsmaktens helikopterverksamhet. Regeringen gör i propositionen
            bedömningen dels att omorganisationen av helikopterverksamheten
            bör ge ökade möjligheter att förbättra räddningsberedskapen i
            hela landet, dels att tillgången på försvarets helikoptrar för
            civila ändamål vid angelägna situationer är god.
          </note>
          <note>
            Regeringen avser att i regleringsbrevet för år 1997
          </note>
          <note>
            uppdra åt Försvarsmakten att senast den 1 mars 1997
          </note>
          <note>
            redovisa förslag om bl.a. det nya samordnade helikopterprogrammets
            närmare innehåll och verksamhetens utformning i krig och fred.
            Regeringen avser att i dessa delar återkomma till riksdagen i
            budgetpropositionen för budgetåret 1998.
          </note>
          <note type="speaker">
            Anf. 2 MAUD EKENDAHL (m):
          </note>
          <note>
            Fru talman! Jag vill börja med att tacka försvarsministern för
            svaret jag fått dels i augusti månad som svar på skriftlig fråga,
            dels som interpellationssvar här i dag. Tyvärr är jag inte helt
            nöjd med svaret, och jag återkommer till detta.
          </note>
          <note>
            Först och främst är det ledsamt att behöva konstatera att de
            värdefulla räddningsinsatserna med hjälp av försvarets räddningshelikopter
            på F 10 i Ängelholm tvingades upphöra i juli månad i år.
          </note>
          <note>
            Sedan början av 1980-talet har flygflottiljen F 10
          </note>
          <note>
            och ambulansverksamheten samarbetat vid olyckshändelser. Skadade
            personer har fått en snabb och effektiv vård redan på olycksplatsen
            samtidigt som helikopterpersonalen fått värdefulla övningstimmar
            under realistiska förhållanden. Jag anser att det är betydligt
            bättre att helikopterpersonalen tillåts övningar i verkligheten
            än att den enbart är hänvisad till fingerade övningstillfällen.
            Vad anser försvarsministern? Helikopterpersonalen skall ju i alla
            fall ha ett visst antal övningstimmar per månad. Jag har litet
            svårt att förstå varför detta utomordentliga samarbete skall behöva
            upphöra.
          </note>
          <note>
            Det kan inte vara rätt att EU:s konkurrensregler sätter stopp
            för livräddning. Reglerna sätter käppar i hjulet och minskar möjligheten
            att rädda liv.
          </note>
          <note>
            Jag har all förståelse för att när det gäller att utnyttja räddningshelikoptern
            i sjuktransportsyfte är det rätt och riktigt att teckna avtal
            med sjukvårdshuvudmannen eftersom det finns civila helikopterföretag
            som kan erbjuda sina tjänster till ett lägre pris, som försvarsministern
            har sagt. Men det är ju inte den här typen av verksamhet som har
            bedrivits i nordvästra
          </note>
          <note>
            Skåne. Helikopterverksamheten har under sin ordinarie arbetstid
            stått till förfogande och medverkat i olika former av akut olycksfall.
          </note>
          <note>
            Jag vill informera försvarsministern om att både försvaret och
            inte minst sjukvårdens ambulansverksamhet är otroligt ledsna över
            att samarbetet inte kan fortsätta som tidigare.
          </note>
          <note>
            Min fråga till försvarsministern är: Finns det ingen framkomlig
            väg så att samarbetet kan få fortsätta i den utformning som gällt
            tidigare?
          </note>
          <note>
            Anf. 3 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Fru talman! Den fråga som nu tas upp är: Kan
          </note>
          <note>
            Ängelholms sjukvårdsdistrikt fortsätta att samverka som hittills
            med F 10?
          </note>
          <note>
            Regeringen har i försvarspropositionen föreslagit att F 10 skall
            behållas. I propositionen har regeringen vidare redovisat frågor
            om sjuktransporter med helikopter. Utgångspunkten är att en sjukvårdshuvudman
            skall teckna avtal med försvarsmakten eller ett privat helikopterföretag
            om sjuktransporter. Bollen ligger alltså hos sjukvårdshuvudmannen.
            På detta sätt tillförsäkrar sig sjukvårdshuvudmannen exakt den
            sjuktransportkapacitet som sjukvårdshuvudmannen behöver.
          </note>
          <note>
            Men jag sade också i mitt svar att Försvarsmakten bör fortsätta
            sina ansträngningar att få till stånd avtal med sjukvårdshuvudmännen
            om sjuktransportberedskap.
          </note>
          <note>
            Jag gav också beröm till Försvarsmakten, som genom systemen med
            avtalstecknad helikopter och nödhelikopter gör en mycket god insats
            för det fredstida samhället. Som komplement till detta system
            gäller från den 1 juli i år det system med nödhelikopter som jag
            beskrev i mitt svar. All rekvisition av nödhelikoptrar skall göra
            hos flygräddningscentralen i Göteborg.
          </note>
          <note>
            Det organisatoriska ansvaret ligger hos sjukvårdshuvudmännen.
          </note>
          <note>
            Låt mig sedan beträffande EU och konkurrensreglerna säga att
            EU-kommissionen ännu inte lämnat något slutligt yttrande i det
            pågående ärendet. Därför kan jag inte i dag uttala mig om regeringens
            åtgärder vid ett eventuellt negativt besked. Vi vet ju inte om
            det blir negativt. Blir det negativt får vi analysera beskedet.
            En utgångspunkt för regeringen måste i så fall vara att redan
            ingångna avtal om sjuktransporter skall gälla avtalstiden ut.
            Vi har ett enda sådant avtal, mellan Västerbottens läns landsting
            och Försvarsmakten, som går ut i februari 1998. Det är inte fråga
            om någon sämre ordning utan en bättre ordning med en klarare ansvarsfördelning.
            Det är sjukvårdshuvudmännen som har ansvaret, medan försvaret
            ställer upp.
          </note>
          <note type="speaker">
            Anf. 4 MAUD EKENDAHL (m):
          </note>
          <note>
            Fru talman! Försvarsministern hänvisar i sitt svar till proposition
            1996/97:4 Totalförsvar i förnyelse.
          </note>
          <note>
            Jag anser att det som försvarsministern där säger är mycket bra,
            att helikopterverksamheten bör ges ökade möjligheter för att förbättra
            räddningsberedskapen i hela landet. Jag läste på ett tidigt stadium
            rapporten från Försvarsberedningen Totalförsvarets utveckling
            och förnyelse. Jag skulle vilja återge några rader därifrån. Där
            står att regler rörande konkurrens, upphandling och statsstöd
            kan i vissa fall begränsa möjligheterna att utanför det statliga
            området utnyttja totalförsvarets resurser för fredstida ändamål.
            En utgångspunkt bör vara att söka uppnå den samhällsekonomiskt
            mest fördelaktiga lösningen. En genomgång bör ske av vilka begränsade
            regler som finns och vilka modifieringar av regelverket som kan
            behöva göras.
          </note>
          <note>
            Fru talman! I min fråga till försvarsministern försökte jag få
            fram att den samhällsekonomiskt mest fördelaktiga lösningen vore
            att samarbetet mellan räddningshelikopterverksamheten och ambulansverksamheten
            skulle få bedrivas på samma sätt som tidigare. Om man i dag vill
            att helikoptern skall rycka ut och hjälpa ambulansverksamheten
            får man betala
          </note>
          <note>
            10 000 kr per timme - det är vad det kostar. Landstinget har
            inga pengar till de här ändamålen. Därför ligger samarbetet helt
            nere, man har inte råd. Men helikopterpersonalen måste i alla
            fall ha sina övningstimmar. Är det inte då bra att samarbeta som
            man har gjort tidigare? Det kostar ändå försvaret att bedriva
            dessa övningar även om det inte är verkliga situationer.
          </note>
          <note>
            Fru talman! Jag hoppas och önskar att försvarsministern tar till
            sig denna problemställning och återkommer i budgetpropositionen
            för 1998. Är försvarsministern beredd att göra det?
          </note>
          <note>
            Anf. 5 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Fru talman! Jag vet att Maud Ekendahl är väl insatt i helikopterfrågan.
            Då bör hon också veta att det faktiskt är under min försvarsministertid
            som man har tagit itu med helikopterfrågorna. Jag var inte så
            gammal på posten när jag fick många propåer om hjälp för att lösa
            den mycket snåriga helikopterfrågan. Det har jag och regeringen
            gjort. Jag måste ändå skilja på
          </note>
          <note>
            Försvarsmaktens ordinarie uppgifter och de uppgifter som sjukvårdshuvudmännen
            har. Jag hade hoppats att det skulle ha tecknats fler avtal mellan
            Försvarsmakten och sjukvårdshuvudmännen, men det har bara blivit
            ett enda avtal, nämligen det i Västerbotten.
          </note>
          <note>
            Andra sjukvårdshuvudmän har tecknat avtal med privata företag.
            Det har man gjort av ekonomiska skäl, de har varit förmånligare.
          </note>
          <note>
            Det är riktigt som Maud Ekendahl säger, att Försvarsberedningen
            har pekat på vilka modifieringar av regelverket som skulle kunna
            behöva göras för att försöka uppnå den samhällsekonomiskt mest
            fördelaktiga lösningen när det gäller att utnyttja totalförsvarets
            resurser för fredstida ändamål. Försvarsberedningen gjorde dessa
            påpekanden i sin rapport hösten
          </note>
          <note>
            1995 på min begäran för att få fram en helhetssyn.
          </note>
          <note>
            Den rapporten behandlade regeringen i försvarsbeslutets första
            etapp som sedan lämnades till riksdagen.
          </note>
          <note>
            Jag vill tillägga att beträffande dimensioneringen och utnyttjandet
            av totalförsvarets resurser angav regeringen i propositionen till
            riksdagen att det måste vara ett helhetstänkande som skall vara
            styrande vid utformningen av samhällets åtgärder för att möta
            olika hot och risker samt att samordningsvinster kan uppnås vid
            utnyttjande av resurserna. De särskilda resurser som avdelas för
            totalförsvaret bör så långt som möjligt ändamålsenligt utnyttjas
            även för att bidra till att förebygga och hantera svåra påfrestningar
            på samhället i fred. Maud Ekendahl och jag är säkerligen överens
            om att det gäller att göra detta.
          </note>
          <note>
            Vid den behandling som riksdagen hade av regeringens förslag
            godkände man vad regeringen hade förordat om en helhetssyn vid
            hanteringen av hot och risker i fred och krig. Frågan om dimensionering
            och utnyttjande av försvarets resurser inklusive helikoptrarna
            i fred har således behandlats här i riksdagen.
          </note>
          <note>
            Men jag är beredd att lyssna på Maud Ekendahl. Har hon några
            speciellt goda förslag som kan förbättra nuvarande tingens ordning,
            är jag självfallet intresserad av att ta del av dem.
          </note>
          <note type="speaker">
            Anf. 6 MAUD EKENDAHL (m):
          </note>
          <note>
            Fru talman! Jag är mycket glad över att försvarsministern ägnat
            så mycket tid åt helikopterfrågan.
          </note>
          <note>
            Även Vägverket har kommit med en utvärdering, som tyder på hur
            viktigt det är att helikopterverksamheten nu mer och mer kommer
            in i akuta situationer när det gäller omhändertagande av skadade.
          </note>
          <note>
            Jag får ändå inte något svar. Jag tycker att det är litet märkligt
            att försvaret och helikopterpersonalen måste avsätta ett visst
            antal timmar per månad till övningar för att klara av när det
            händer något. I dag får man fingera och låtsas, medan det finns
            möjligheter att vara med under ordinarie arbetstid och hjälpa
            till vid ambulansverksamheten. Det är mycket bättre för personalen
            att få öva i den verkliga miljön.
          </note>
          <note>
            Jag får nöja mig med det svar som jag fått av försvarsministern
            i dag. Jag lovar att återkomma om jag kan hitta några lösningar.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1996/97:74 om ubåtar
          </note>
          <note>
            Anf. 7 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Fru talman! Annika Nordgren har ställt ett antal frågor till
            mig som rör framtida utbåtsanskaffning och den svenska industriella
            förmågan på detta område.
          </note>
          <note>
            Frågorna är följande:
          </note>
          <note>
            - Avser försvarsministern att genomföra en långsiktigt bättre
            investering genom att hjälpa Kockums att ställa om från ubåtstillverkning
            till civil tillverkning, i stället för att avsätta pengar för
            utveckling och vidmakthållande av ubåtskompetensen?
          </note>
          <note>
            - Avser försvarsministern undersöka möjligheten att bryta kontraktet
            med Kockums om fortsatta studier och projektering av ubåt 2000
            så att statsmakterna kan få tillbaka en del av de satsade pengarna?
          </note>
          <note>
            - Avser regeringen att avsätta pengar för att vidmakthålla kompetens
            på utbåtsområdet när det - enligt hennes mening - står klart att
            det inte kan bli fråga om nya beställningar till den svenska försvarsmakten
            förrän om ca 25 år?
          </note>
          <note>
            - Avser regeringen att fortsätta det svenska engagemanget i projektet
            Viking, och i så fall varför?
          </note>
          <note>
            - Avser regeringen att avsätta några statliga pengar till projektet
            Viking under den kommande försvarsbeslutsperioden?
          </note>
          <note>
            - Avser regeringen att genomföra en halvtidsmodernisering av
            Näckenubåtarna?
          </note>
          <note>
            Fru talman! Jag väljer att först besvara Annika
          </note>
          <note>
            Nordgrens tredje, fjärde och femte fråga.
          </note>
          <note>
            Kockums är en av världens ledande utvecklare och tillverkare
            av konventionella ubåtar. Denna kompetens har varit och är mycket
            betydelsefull för det svenska försvaret. Kockums har haft möjlighet
            att förse Försvarsmakten med moderna system av högsta kvalitet.
          </note>
          <note>
            Regeringen har i totalförsvarspropositionen föreslagit att medel
            avsätts för att bevara denna värdefulla kompetens under försvarsbeslutsperioden.
            Avsikten med denna satsning är rent försvarspolitisk. Motivet
            är att säkerställa en kompetens för att kunna vidmakthålla våra
            nuvarande mycket moderna ubåtar och för att behålla möjligheten
            att i framtiden kunna anskaffa en ny generation svenska ubåtar.
            Att inte kunna vidmakthålla ubåtarna skulle minska deras livslängd
            och försämra deras prestanda samtidigt som det vore ett slöseri
            med skattebetalarnas pengar.
          </note>
          <note>
            Vad gäller projektet ubåt 2000 och möjligheten att fullfölja
            detta inom ramen för det samnordiska projektet Viking vill jag
            säga följande.
          </note>
          <note>
            Projekt Viking är ett samarbete mellan Danmark,
          </note>
          <note>
            Norge och Sverige avseende en eventuell gemensam anskaffning
            av ubåtar. Projektet befinner sig i ett inledande skede där berörda
            länder försöker utveckla och samordna sina krav på nya ubåtar.
            Målsättningen är att nå en tillräckligt gemensam uppfattning för
            att man skall få serieeffekt i anskaffningen och därmed minska
            de höga utvecklings- och produktionskostnaderna.
          </note>
          <note>
            De två ubåtar av typ Näcken som föreslås vara kvar i krigsorganisationen
            kommer att uppnå sin tekniska livslängd fram emot år 2010. En
            ersättningsanskaffning kan således bli aktuell till denna tidpunkt,
            beroende av vilken inriktning för antalet ubåtar som statsmakterna
            fortsättningsvis kommer att fastställa.
          </note>
          <note>
            Det finns i detta sammanhang anledning att påminna om de tidsförhållanden
            som gäller för anskaffning av ubåtar. Anskaffningen av ubåt Gotland
            kan tas som ett exempel. Regeringens beslut om anskaffning av
            dessa ubåtar fattades i juli 1990 och den första av dem kommer
            att bli operativ sommaren 1997.
          </note>
          <note>
            Jag övergår nu till att besvara Annika Nordgrens övriga frågor.
          </note>
          <note>
            Som svar på frågan som rör stöd till Kockums för omställning
            till civil produktion vill jag anföra att det i enlighet med 1995
            års försvarsbeslut och den aktuella totalförsvarspropositonen
            inte kommer att avsättas några medel inom Försvarsdepartementets
            budget
          </note>
          <note>
            (utgiftsområde 6) för omställning till civil produktion.
          </note>
          <note>
            Den strukturomvandlingsprocess som delar av svensk försvarsindustri
            står inför kommer på sikt att förbättra industrins internationella
            konkurrenskraft och därmed dess överlevnadsmöjligheter. Strukturomvandlingen
            kommer dock att få konsekvenser för vissa företag. I 1995 års
            försvarsbeslut slogs fast att det primärt är industrins uppgift
            att genomföra en anpassning. Regeringen har sökt underlätta för
            försvarsindustrin bl.a. genom initiativet om samarbetsavtal (ramavtal)
            mellan de nordiska länderna. Projektet
          </note>
          <note>
            Viking är ett annat exempel på att statsmakterna vill underlätta
            försvarsindustrins möjligheter till internationellt samarbete.
          </note>
          <note>
            Annika Nordgren har också frågat mig om jag avser att undersöka
            möjligheten att bryta kontraktet med
          </note>
          <note>
            Kockums om fortsatta studier och projektering av ubåt 2000 för
            att statsmakterna skall kunna få tillbaka en del av de satsade
            pengarna. Mot bakgrund av det som jag nyss har sagt är svaret
            på frågan nej.
          </note>
          <note>
            Slutligen har Annika Nordgren frågat mig om regeringen avser
            att genomföra en halvtidsmodernisering av Näckenubåtarna. Redan
            i december 1989
          </note>
          <note>
            beslutade regeringen om en vapenteknisk modernisering av dessa
            ubåtar. I maj 1993 beslutade regeringen om skeppsteknisk modernisering
            av dessa ubåtar.
          </note>
          <note>
            Detta arbete kommer att slutföras 1998.
          </note>
          <note type="speaker">
            Anf. 8 ANNIKA NORDGREN (mp):
          </note>
          <note>
            Fru talman! Jag vill börja med att tacka försvarsministern för
            svaret på min interpellation.
          </note>
          <note>
            Fredagen den 13 december kommer vi här i kammaren att fatta beslut
            om att ubåtsflottan skall reduceras, dock inte så mycket som Försvarsberedningen
            föreslog. Den förelog att det skulle finnas sju ubåtar, men en
            majoritet bestämmer att det kommer att finnas nio ubåtar, varav
            två skall ligga i materielberedskap.
          </note>
          <note>
            Detta ändrade regeringen i försvarspropositionen jämfört med
            vad Försvarsberedningen hade föreslagit.
          </note>
          <note>
            Vi var då många som tänkte att detta gjordes för att man skulle
            rädda projektet ubåt 2000. Men samma dag som propositionen lades
            fram på riksdagens bord frågade jag i kammaren företrädare för
            socialdemokraterna och Centern om detta innebar att utvecklingen
            av ubåt 2000 skulle fortsätta. Svaret från både
          </note>
          <note>
            Centern och socialdemokraterna var ett klart nej.
          </note>
          <note>
            Turerna kring projektet ubåt 2000 är sannerligen inte lätta att
            följa. Olika regeringar har redan spenderat ca 170 miljoner kronor
            på studier och projektering av denna ubåt, och projekteringen
            går vidare, trots det besked som lämnades i riksdagen och trots
            att marinen med nuvarande inriktning inte kommer att ha behov
            av några nya ubåtar under ca 25 år.
          </note>
          <note>
            Ett modern ubåt har, om den moderniseras, en livstid på ca 40
            år. Jag ifrågasätter därför försvarsministerns svar litet grand
            om att Näcken skall nå sin tekniska livslängd år 2010. I så fall
            tar man ju ut
          </note>
          <note>
            Näckensystemet i förtid. Är Näckenubåtarna så mycket sämre än
            Sjöormenubåtarna, vilka Försvarets materielverk planerade skulle
            tjänstgöra i 42 år?
          </note>
          <note>
            Försvarsministern säger att Kockums är en av världens ledande
            utvecklare och tillverkare av konventionella ubåtar. Ja, jag håller
            med. Ministern säger vidare att det inte kommer att avsättas pengar
            för en omställning till civil produktion. Men i försvarspropositionen
            på s. 159 står det att det är rimligt att staten försöker att
            underlätta industrins anpassningsåtgärder under ett övergångsskede.
            Då är min fråga: Är den enda anpassningsåtgärd som ministern kan
            tänka sig att man öppnar mer för internationellt samarbete?
          </note>
          <note>
            Borde man inte anpassa industrin genom att omställa den till
            civil produktion i en värld då det faktiskt är en minskad efterfrågan
            på vapen?
          </note>
          <note>
            Här kan man verkligen använda den kompetens som försvarsministern
            och jag är eniga om finns inom
          </note>
          <note>
            Kockums. Man borde kunna bryta kontraktet för att få tillbaka
            en del av de satsade pengarna som därigenom kan investeras i en
            omställning av produktionen.
          </note>
          <note>
            Det svenska engagemanget i projektet Viking fortsätter, trots
            att det på bra länge inte är aktuellt med en anskaffning av en
            ny ubåt till det svenska försvaret.
          </note>
          <note>
            Enligt ett uttalande av kommendör Bertil Björkman i en norsk
            försvarstidning kommer den första ubåten att vara leveransklar
            år 2005, och då finns det inget som helst behov av inköp av ubåtar
            till Sverige, enligt vad vi i dag kan se. Då är frågan om Kockums
            verkligen skall utveckla ubåtar enbart för exportmarknaden, vilket
            inte är tillåtet enligt lag.
          </note>
          <note>
            Som jag ser det är det också orimligt att godkänna utvecklandet
            av en ny ubåt med hänvisning till att det inte kan uteslutas att
            Sverige skall anskaffa en ny ubåt inom en avlägsen framtid. Man
            vet inte vilka tidsförhållanden som man talar om. Detta bidrar
            i allra högsta grad till den rustningsspiral som vi ser runt om
            i världen, att man skall vidmakthålla kompetens utifall att det
            i en avlägsen framtid kanske blir nödvändigt med nyanskaffning.
          </note>
          <note>
            Försvarsministern måste bringa klarhet i denna härva. Samtidigt
            som riksdagen inom kort kommer att fatta beslut om att dra ned
            på antalet ubåtar ger staten bidrag till Kockums för att man där
            skall utveckla en ny ubåt. Är det fråga om en ubåt eller om två
            olika ubåtar, alltså ubåt 2000 och ubåt Viking som det skall betalas
            pengar för? Är ubåt Viking och ubåt 2000
          </note>
          <note>
            samma sak, eller är det två olika utvecklingsprojekt?
          </note>
          <note>
            Anf. 9 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Fru talman! Det är egentligen litet underligt att diskutera militära
            försvarsfrågor med Annika Nordgren. Hon representerar ett parti
            som inte vill ha något militärt försvar. Hon vill avveckla hela
            det militära försvaret. Enligt hennes uppfattning skall vi ha
            varken knektar, generaler, ubåtar eller bandvagn 206. Vi skall
            inte ha någonting enligt Annika Nordgrens filosofi.
          </note>
          <note>
            Men nu för jag den här debatten. Jag vill ännu en gång säga -
            och det har jag gjort i flera debatter med
          </note>
          <note>
            Annika Nordgren - att Sverige skall ha ett starkt och modernt
            försvar. Det är regeringens uppfattning, och den grundar sig på
            en överenskommelse mellan socialdemokraterna och Centerpartiet.
            Det är ett förslag som också har fått brett stöd i försvarsutskottet
            och som skall behandlas här i kammaren på Luciadagen.
          </note>
          <note>
            Jag har varit mycket mån om att markera balans mellan människor
            och materiel. Och ubåtar är viktiga för det svenska försvaret.
            Vi skall ha moderna ubåtar.
          </note>
          <note>
            Vi skall skydda vårt lands gränser. Vi skall bevara vårt oberoende.
            Vi skall slå tillbaka angrepp mot vårt territorium. Där är ubåtsförsvaret
            oerhört viktigt.
          </note>
          <note>
            Vi behöver då kunnande och kompetens inom landet för att underhålla
            våra nuvarande ubåtar och för att utveckla och konstruera nya
            ubåtar. Jag kommer att så kraftfullt jag över huvud taget kan
            driva linjen att vi skall skydda den kompetens och det kunnande
            som vi har i vårt land på ubåtssidan.
          </note>
          <note>
            Det är så, Annika Nordgren, att en ubåt kan man inte köpa på
            samma sätt som man köper ett par skor när man går in i en skohandel.
            Där får man produkten direkt om man pekar på en skolåda. Men det
            fordras utveckling, forskning och väldigt mycket av arbete innan
            man har utvecklat en ubåt. Då måste vi också upprätthålla konkurrensen
            mot andra länder som utvecklar ubåtar för sina försvar. För att
            bevara vårt kunnande och ett starkt och modernt försvar behöver
            vi den här kompetensen. Sedan tar det ett antal år innan man gör
            beställningen av en utvecklad produkt och till dess man kan få
            en ubåt operativ. Den tidsåtgång som behövs från de första forskningsstegen
            till dess att man har en ubåt handlar om väldigt många år.
          </note>
          <note>
            Den här filosofin har genomsyrat mitt svar till
          </note>
          <note>
            Annika Nordgren. Man kan diskutera olika detaljfrågor i det,
            och man kan ha olika synpunkter på det.
          </note>
          <note>
            Men återigen vill jag säga att Sverige skall ha ett starkt och
            modernt försvar. I detta moderna försvar ingår att vi skall ha
            ett starkt ubåtsförsvar, och då behöver vi nya ubåtar och kompetens
            för att klara de ubåtar som vi har.
          </note>
          <note>
            Läget skulle bli litet annorlunda, fru talman, om det vore så
            att vi båda ville ha ett militärt försvar, ett försvar för att
            försvara vår frihet och vårt oberoende.
          </note>
          <note>
            Men Annika Nordgren vill ju inte ha någonting av detta. Hon vill
            inte ha någonting av det som kan lukta militärt försvar, och då
            är det väldigt svårt att föra diskussionen.
          </note>
          <note type="speaker">
            Anf. 10 ANNIKA NORDGREN (mp):
          </note>
          <note>
            Fru talman! De här detaljfrågorna handlar om hundratals miljoner
            kronor, och jag tror att skattebetalarna är ganska intresserade
            av att få veta hur vi i riksdagen spenderar dessa pengar. Försvarsministern
            tycker att det är svårt att diskutera försvarsfrågor med mig.
            Jag tycker, som jag också har sagt tidigare, att det inte alls
            är svårt. Jag tycker att det är hemskt intressant att diskutera
            försvarsfrågor med försvarsministern, inte minst beroende på att
            vi har olika syn på hur försvaret bör utformas och vilka hot vi
            skall möta.
          </note>
          <note>
            Det borde vara intressantare för försvarsministern i många avseenden
            att bryta sina åsikter mot någon som har en annan uppfattning,
            av ideologiska och andra grunder, än att bryta dem mot den kolossala
            samsyn som finns från vänster till höger i riksdagen om grundprincipen
            att det skall finnas ett militärt försvar.
          </note>
          <note>
            Därmed går jag tillbaka till frågan om ubåtarna.
          </note>
          <note>
            Försvarsministern säger att vi skall ha moderna ubåtar. Vi har
            så moderna ubåtar att någon anskaffning inte blir aktuell på många
            år. Är det då rimligt att lägga de här miljonerna på att utveckla
            ubåtar för att en anskaffning eventuellt blir aktuell någon gång
            i framtiden? Jag tycker inte att det är rimligt. Jag tycker att
            de pengarna kan investeras bättre för att möta de hot som vi inte
            behöver ha ubåtarna till, inte minst de hot som är aktuella i
            dag, nämligen ökade sociala klyftor, ekonomiska klyftor, miljöförstöring
            osv.
          </note>
          <note>
            Jag har några konkreta frågor till försvarsministern. Var går
            gränsen? Skall alla vapensystem hållas vid liv så länge som möjligt
            genom att man lägger pengar på utveckling och forskning, därför
            att man eventuellt i någon avlägsen framtid behöver anskaffa dem?
            Hur menar försvarsministern i så fall att en nedrustning någonsin
            skulle vara möjlig, om det här är en princip som man ställer upp
            på, godkänner och underbygger hela tiden genom att man agerar
            utifrån det?
          </note>
          <note>
            Försvarsministern säger i sitt svar att en halvtidsmodernisering
            av Näcken skall ske och att arbetet skall slutföras 1998, då regeringen
            beslutade detta redan 1993. Det var alltså under andra förutsättningar
            än de som råder i dag. Vi har ju bestämt att vi skall ha två ubåtar
            i materiell beredskap. För att ta upp en av de dyra detaljfrågorna,
            verkar det då enligt min mening orimligt att satsa pengar på en
            halvtidsmodernisering av ubåtar som skall ligga i materiell beredskap.
          </note>
          <note>
            Hur kan man motivera det för skattebetalarna? Den frågan ställer
            jag mig.
          </note>
          <note>
            Jag kommer att fortsätta att ha synpunkter på försvarspolitiken.
            Jag tror att försvarsministern och jag egentligen har samma mål,
            dvs. att vi vill se en fredlig utveckling av världen och att vi
            på sikt skall kunna se en värld som inte behöver ha militära försvar.
            Men på vägen dit kommer vi att ha synpunkter på den bedrivna försvarspolitiken,
            inte minst med tanke på de satsningar som man gör och som vi ofta
            tycker borde vara annorlunda. Vi kommer också att ifrågasätta
            den rustningsspiral som majoriteten här i riksdagen understöder,
            genom att fortsätta att lägga pengar på en utveckling av militära
            materiel som vi själva i andra sammanhang säger inte behövs, enligt
            den hotbild som vi ser.
          </note>
          <note>
            Anf. 11 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Fru talman! Jag vill upprepa det jag har sagt i denna kammare
            vid flera tillfällen tidigare. Jag tycker att Annika Nordgren
            är kunnig i försvarsfrågor, och jag är tacksam för synpunkter.
            Jag har efterlyst försvarsdebatt under mina två år som försvarsminister.
          </note>
          <note>
            Men när Annika Nordgren och jag nu diskuterar försvarsfrågan,
            diskuterar vi inte olika uppfattningar om det militära försvaret
            eller hur det militära försvaret skall utformas. Vi diskuterar
            med utgångspunkten att jag vill ha ett starkt och modernt militärt
            försvar, men att Annika Nordgren inte vill ha något försvar alls.
          </note>
          <note>
            Det var från den synpunkten som jag sade att det var underligt
            att föra diskussionen.
          </note>
          <note>
            Sedan tror jag att Annika Nordgren ändå har uppmärksammat att
            jag står för en försvarspolitik som ger freden en chans och att
            vi nu rustar ned, eller minskar försvarskostymen, genom att vi
            sparar 10 % av försvarsbudgeten, 4 miljarder kronor. Jag är också
            helt säker på att Annika Nordgren har uppmärksammat hur jag just
            nu förföljs av Moderaterna på alla håll runt om i landet med alla
            möjliga argument, därför att de inte vill höra talas om någon
            besparing alls.
          </note>
          <note>
            Jag vill än en gång framhålla att regeringens satsningar på forskning
            och teknikutveckling har rent försvarspolitiska syften. Dessa
            satsningar som vi gör på ubåtsområdet med en genomtänkt inriktning
            skapar anpassningsförmåga på den materiella sidan. Huvuddelen
            av pengarna kommer att gå till sådana delsystemområden som har
            en avgörande betydelse för
          </note>
          <note>
            Försvarsmaktens handlingsfrihet och anpassningsförmåga. Däri
            ingår att Försvarsmakten måste säkerställa en fortsatt kompetens
            inom ubåtsområdet. Men det innebär inte att vi binder upp oss
            för ubåt 2000, utan enbart att vi skapar oss ett handlingsutrymme
            för att skaffa ubåtar i framtiden. Det är det handlingsutrymmet
            som jag har velat skapa.
          </note>
          <note>
            Den satsning på kompetens inom ubåtsområdet som regeringen föreslår
            syftar till att bevara förmågan att vidmakthålla våra nuvarande
            ubåtar och att behålla möjligheten att fullfölja projektet ubåt
            2000. Projektet ubåt 2000 å ena sidan och projektet Viking å andra
            sidan är projekt av helt olika karaktär. Projektet ubåt
          </note>
          <note>
            2000 avser, om det fullföljs, utveckling och anskaffning av en
            ny svensk ubåt. Projektet Viking syftar däremot till en samordnad
            anskaffning för att få serieeffekt och därmed hålla kostnaderna
            nere, genom samarbete med de andra nordiska länderna. Det är inte
            fråga om att satsa särskilda medel på projektet
          </note>
          <note>
            Viking, bortsett från ett visst stabsarbete för att samordna
            berörda länders ubåtsprojekt.
          </note>
          <note>
            Jag tror möjligen att man sammanblandar de här två projekten.
            Men sammantaget är det oerhört viktigt för mig, för regeringen
            och för Sveriges försvar att vi inte gör av med den kunskap och
            den kompetens som
          </note>
          <note>
            Kockums besitter och den kompetens som vi har inom
          </note>
          <note>
            Försvarsmakten för att framställa ubåtar och för att hålla våra
            nuvarande ubåtar i så hög klass som möjligt.
          </note>
          <note type="speaker">
            Anf. 12 ANNIKA NORDGREN (mp):
          </note>
          <note>
            Fru talman! Försvarsministerns utgångspunkt är att vi skall ha
            ett starkt försvar, vilket jag faktiskt håller med om. Jag tycker
            att vi skall ha ett starkt försvar mot dem som hotar oss i dag
            och att vi skall satsa resurser för att möta dessa hot. Men är
            det i så fall satsningar på ubåtssystemet som måste prioriteras
            så högt, t.ex. genom att en så stor del av de teknikutvecklingspengar
            som regeringen nu anslår går till ubåtssystemet?
          </note>
          <note>
            När det gäller de olika hotbildsscenarior som diskuteras, inte
            minst i Försvarsberedningen, och som försvarsministern har diskuterat
            här i kammaren, upplever vi inte något traditionellt militärt
            invasionshot. I det konceptet undrar jag var ubåtarna kommer in.
            Det är detta som får mig att ifrågasätta de satsningar som sker
            på just detta teknikområde, då det finns så många andra frågor
            som borde väcka större debatt i Sverige, t.ex. ledningskrigföring,
            IT osv.
          </note>
          <note>
            Amerikanska militärer uppmanar nu till neddragningar av de konventionella
            stridskrafterna och menar att man i stället skall satsa på ledningskrigföring
            etc.
          </note>
          <note>
            Enligt min utgångspunkt är det helt andra hot som är relevanta
            och som man bör ta fasta på i dag.
          </note>
          <note>
            Avslutningsvis vill jag önska försvarsministern lycka till med
            moderaterna runt om i landet, som vill hävda att de är försvarsvänner.
            Jag menar att de inte är försvarsvänner utan organisationsvänner.
            Med tanke på försvaret framöver anser jag att de har mycket gamla
            synpunkter.
          </note>
          <note>
            Jag hoppas att försvarsministern och jag kommer att fortsätta
            att diskutera vad vi skall satsa på för att få ett starkt försvar
            mot det som reellt hotar oss i dag.
          </note>
          <note>
            Anf. 13 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Fru talman! Jag hoppas också att Annika Nordgren och jag skall
            få föra många debatter i kammaren.
          </note>
          <note>
            Vi gör säkerligen samma bedömning om den militära hotbilden.
            Vi skall vara lyckliga över att vi i dag har ett Europa som bygger
            för fred och inte för krig.
          </note>
          <note>
            Vi har ingen militär hotbild mot oss i dag, utan det är säkerligen
            de civila hoten i dag som är av ett sådant slag att vi måste koncentrera
            oss på dessa. Detta kan vi vara överens om.
          </note>
          <note>
            Jag vill tillägga att Sverige är ett kustland. Vår kust är oerhört
            lång åt alla håll. Därför räcker det inte att bara ha soldater
            som sitter på land och tittar rakt ut i vattnet, utan det måste
            faktiskt finnas en operativ förmåga att se vad som är på gång
            utmed våra kuster.
          </note>
          <note>
            Just för detta ändamål behöver vi ha ett starkt och modernt ubåtsskyddsvapen.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1996/97:77 om prövningstillstånd i
            hovrätt
          </note>
          <note>
            Anf. 14 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Stig Sandström har i en interpellation ställt tre
            frågor till mig, frågor som har att göra med kravet på prövningstillstånd
            i hovrätten för vissa typer av mål som överklagas från tingsrätten.
            Bakgrunden är ett brottmål som nyligen har avgjorts i domstol.
          </note>
          <note>
            Sedan början av 70-talet har vi haft vissa krav på prövningstillstånd
            i hovrätten. Det gällde från början bara tvistemål om mindre värden.
            Den 1 juli 1993
          </note>
          <note>
            utvidgades kravet på prövningstillstånd till att även avse bl.a.
            vissa brottmål. Det gäller mål där tingsrätten har dömt den tilltalade
            till böter eller där tingsrätten har frikänt den tilltalade från
            ansvar för brott med högst sex månaders fängelse i straffskalan.
          </note>
          <note>
            Stig Sandström har frågat om någon utvärdering har gjorts av
            1993 års prövningstillståndsreform. En särskild utredare har gjort
            en utvärdering av den reformen och redovisat utvärderingen i sitt
            betänkande,
          </note>
          <note>
            Hovrättsprocessutredningens betänkande (SOU
          </note>
          <note>
            1995:124). Sammanfattningsvis bedömer utredningen att reformen
            har uppfyllt lagstiftarens intentioner att vara arbetsbesparande
            och att bidra till en ökad kvalitet i hovrättens avgöranden.
          </note>
          <note>
            Vidare har Stig Sandström ställt frågan om regeringen avser att
            vidta några åtgärder så att reglerna om prövningstillstånd uppfyller
            kraven i FN:s konvention om de mänskliga rättigheterna. Jag utgår
            från att han då syftar på den rätt enligt denna konvention som
            personer dömda för brott har att få en prövning i högre instans.
          </note>
          <note>
            Under förarbetet till 1993 års prövningstillståndsreform analyserades
            om det tilltänkta systemet med krav på prövningstillstånd i brottmål
            var förenligt med inte bara FN-konventionen utan även Europakonventionen
            om de mänskliga rättigheterna och
          </note>
          <note>
            Sveriges internationella åtaganden i övrigt. Regering och riksdag
            konstaterade att konventionernas krav på rätt till omprövning
            i högre rätt är uppfyllda genom tillståndsprövningen. Detta ställningstagande
            har därefter fått ytterligare stöd i den analys som har gjorts
            i Hovrättsprocessutredningens betänkande. Mitt svar på frågan
            är alltså att Sverige i dag lever upp till sina konventionsförpliktelser
            och att inga åtgärder behövs.
          </note>
          <note>
            Slutligen har Stig Sandström frågat om jag avser att ta några
            initiativ med anledning av det nämnda rättsfallet. Som alla vet
            kan jag inte gå in och kommentera det enskilda fallet. Men jag
            har förstått att vad som rent processrättsligt har hänt är att
            en person har blivit dömd till böter i tingsrätten och därefter
            överklagat till hovrätten. Eftersom det gäller krav på prövningstillstånd
            för bötesdomar har hovrätten gjort en tillståndsprövning. Vid
            denna prövning har hovrätten uppenbarligen inte funnit något fel
            på tingsrättens dom och har därför inte meddelat prövningstillstånd.
          </note>
          <note>
            Till följd därav står tingsrättens dom fast. Utan att på något
            sätt ta någon ställning i det enskilda fallet kan jag konstatera
            att det är precis en sådan procedur som är förutsedd i vår lagstiftning.
            Rättsfallet ger mig därför ingen särskild anledning att börja
            fundera på lagändringar eller andra initiativ.
          </note>
          <note>
            Jag vill passa på tillfället att kraftfullt ta avstånd från Stig
            Sandströms sätt att referera till reglerna om prövningstillstånd
            som ett "avskaffande av prövningsrätten". I andra sammanhang har
            jag fått höra liknande formuleringar som t.ex. att man "inte längre
            får överklaga". Sådana uttalanden bygger på en grundläggande missuppfattning
            av systemet med prövningstillstånd.
          </note>
          <note>
            Regler om prövningstillstånd innebär inga begränsningar i möjligheterna
            att överklaga, och tillståndsprövningen är också en prövning.
            Här prövar hovrätten om det finns anledning att ta upp målet till
            en prövning i sak.
          </note>
          <note>
            Hovrätten skall bevilja prövningstillstånd om det finns anledning
            att ändra tingsrättens dom eller beslut.
          </note>
          <note>
            Detta innebär enligt uttalanden i förarbetena att hovrätten skall
            bevilja prövningstillstånd så snart det finns något som tyder
            på att tingsrätten har bedömt en bevisfråga eller en rättsfråga
            felaktigt och att det därför finns anledning att ändra tingsrättens
            avgörande. Även i de fall det inte finns anledning att betvivla
            riktigheten hos tingsrättens avgörande skall hovrätten bevilja
            prövningstillstånd, om målet har ett prejudikatvärde eller om
            det har begåtts något allvarligt formellt fel vid tingsrätten.
            Det är alltså bara när tingsrätten redan har bedömt saken på ett
            riktigt sätt som hovrätten inte skall ta upp hela saken till ny
            prövning.
          </note>
          <note type="speaker">
            Anf. 15 STIG SANDSTRÖM (v):
          </note>
          <note>
            Fru talman! Först vill jag tacka justitieministern för svaret
            som var utförligt och noggrant.
          </note>
          <note>
            Jag uppfattade att enligt Laila Freivalds är allt väl i vårt
            rättsväsende och att de här frågorna inte är någonting att rota
            i. Dessutom har reformen varit arbetsbesparande och har bidragit
            till en högre kvalitet.
          </note>
          <note>
            Också jag tror att det kan vara bra att få undan en del av de
            småärenden som tidigare fanns. Det kan säkert finnas ärenden som
            man inte vill föra vidare i en massa instanser.
          </note>
          <note>
            Men här är det faktiskt fråga om ett brottmål. Därför tycker
            jag att det är litet annorlunda. Även om man inte går in på det
            enskilda fallet måste det finnas en hållpunkt att resonera utifrån.
            Det fall som jag har tagit upp har upprört många i mina hemtrakter.
            Personligen känner jag mig inte lika säker på att rättssäkerheten
            är uppfylld i detta ärende, för det måste vara något fel när en
            arbetsgivare kan ordna en provokation mot en anställd med hjälp
            av en nedsänd polis från Rikskriminalen i Stockholm. Jag ber om
            ursäkt för att det i min interpellation står att det var en lokal
            polis, men jag kände inte till att Rikskriminalen kunde sända
            ut poliser för att göra något sådant. Brottet var ju trots allt
            bagatellartat. Det handlade om en kassörska som misstänktes för
            att ha snattat ur en handkassa som 25 andra personer också hade
            tillgång till. Redovisningsrutiner saknades helt. Det handlade
            bara om småbelopp i kassan. På denna grund blev kassörskan av
            med sitt arbete som hon har haft i 30 år. Det blev inte någon
            proportion mellan det förmodade brottet och straffet. Saken blir
            inte bättre av att kassörskan blev utsatt för kränkande behandling
            under häktningstiden.
          </note>
          <note>
            Hon fick inte överpröva domen. Frågan går i och för sig vidare,
            för advokaten har JO-anmält ärendet.
          </note>
          <note>
            Kassörskans fack har anmält ärendet till Arbetsdomstolen.
          </note>
          <note>
            Jag fick ett protokoll från Rikskriminalpolisen.
          </note>
          <note>
            Man har kollat upp JO-anmälan. Man riktar allvarlig kritik mot
            den utsände provokatören eller kriminalinspektören. Man har granskat
            hur förhöret har gått till.
          </note>
          <note>
            Man skriver följande: Uppgifterna om hur förhör gått till är
            motsägande. Av gjord utredning drar vi slutsatsen att kriminalinspektör
            K. under det aktuella förhöret kan ha använt mindre lämpliga formuleringar.
          </note>
          <note>
            Det har också kommit brev från länsstyrelsen. Där bekräftas samma
            sak.
          </note>
          <note>
            Jag har en följdfråga. Är ett sådant skäl tillräckligt för en
            överprövning, dvs. att förhöret inte har gått rätt till och att
            man har upptäckt brister i det?
          </note>
          <note>
            Mina farhågor gäller bl.a. att lagstiftningen underlättar provokationer
            och kränkningar. Den ger utrymme för godtycke. Den anklagade kommer
            i underläge när han eller hon inte har den naturliga omedelbara
            rätten att gå till högre instans. Just på den grunden tycker jag
            att detta är väldigt allvarligt.
          </note>
          <note>
            Jag har en fråga till, men den återkommer jag till.
          </note>
          <note>
            Den gäller de mänskliga rättigheterna och FN.
          </note>
          <note>
            Anf. 16 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Stig Sandström ställer en del mycket konkreta frågor
            utifrån ett enskilt ärende och begär att jag skall besvara frågan
            hur myndigheterna borde ha agerat i olika avseenden. Jag anser
            mig förhindrad att svara på de frågorna.
          </note>
          <note type="speaker">
            Anf. 17 STIG SANDSTRÖM (v):
          </note>
          <note>
            Fru talman! Jag uppfattade att min sista fråga var en principiella
            fråga - en ganska viktig sådan. Jag vill också fråga om förhållandet
            till 14 artikeln 5 § i FN:s konvention om mänskliga rättigheter.
          </note>
          <note>
            Jag har i min hand ett utkast från Human Rights
          </note>
          <note>
            Commission i Genève, som skall övervaka att de mänskliga rättigheterna
            följs. Den 26 oktober 1995
          </note>
          <note>
            skickade de en rapport till svenska regeringen. De oroar sig
            över den nya lagstiftningen och vad som kan hända i den typ av
            brottmål som vi nu diskuterar. De uttrycker stor oro för att det
            under vissa omständigheter kan bli fråga om att hanteringen inte
            överensstämmer med artikel 14 § 5 i konventionen.
          </note>
          <note>
            De lämnar också rekommendationer. De rekommenderar Sveriges regering
            att skicka in en rapport över vad som har hänt med paragrafen
            och redogöra för vad som har hänt i Sverige vad gäller den typ
            av fall som vi diskuterar i dag.
          </note>
          <note>
            Jag är litet förvånad över att justitieministern inte svarade
            på de frågorna i sitt svar. Jag kanske kan få ett muntligt svar
            på frågan vad som har hänt efter detta. Det är snart ett år sedan
            det inträffade.
          </note>
          <note>
            Anf. 18 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! I det betänkande jag refererade till i mitt svar
            - Hovrättsprocessutredningens - tar man givetvis upp och behandlar
            rapporten från FN:s Human Rights Commission. I det betänkandet
            konstateras att kommissionen har utgått ifrån ett felaktigt underlag
            och missförstått det svenska rättssystemet.
          </note>
          <note type="speaker">
            Anf. 19 STIG SANDSTRÖM (v):
          </note>
          <note>
            Fru talman! Jag har uppfattat det som att rapporten kom i oktober
            1995. Utredningen kom tidigare, under sommaren, om jag har fattat
            saken rätt. Det verkar litet märkligt.
          </note>
          <note>
            Eftersom jag ändå har ordet kan jag säga att jag har reagerat
            som vanlig medborgare. Jag tycker att handläggningen är litet
            grotesk. Om man kan angripa rättsapparaten och förstöra en människas
            liv för ett sådant här bagatellmål måste det vara något fel på
            lagstiftningen. Någonstans måste det vara fel.
          </note>
          <note>
            Jag har inte hört någon reaktion från justitieministern på detta.
            Jag vill ställa en personlig fråga. Anser justitieministern att
            det skall få gå till som i detta fall, ur mänsklig synpunkt?
          </note>
          <note>
            Anf. 20 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! FN-rapporten kom i oktober 1995.
          </note>
          <note>
            Hovrättsprocessutredningens betänkande kom i december 1995. Det
            är därför rapporten har behandlats och är med i betänkandet.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1996/97:66 om tandmaterial m.m.
          </note>
          <note>
            Anf. 21 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Görel Thurdin har ställt ett antal frågor till mig
            rörande tandmaterial m.m. Jag begränsar mitt svar till de frågor
            som faller inom mitt ansvarsområde.
          </note>
          <note>
            Som svar på frågorna 1 och 2 om vilka åtgärder regeringen har
            gjort och ämnar vidta för att riksdagens beslut skall följas samt
            för att myndigheterna skall medverka till riksdagens uppsatta
            mål och följa av riksdagen fattade beslut får jag nämna följande.
          </note>
          <note>
            Riksdagen har tidigare beslutat att användningen av amalgam inom
            tandvården bör avvecklas senast till år
          </note>
          <note>
            1997. Kemikalieinspektionen har i en rapport till regeringen
            den 27 juni 1996 redovisat en utvärdering av hur avvecklingen
            av amalgam fortgår. Rapporten remissbehandlas för närvarande.
            Regeringen kommer därefter att ta ställning till fortsatta åtgärder.
            Regeringen följer kontinuerligt myndigheternas arbete och lämnar
            myndigheterna de uppdrag som erfordras för att verkställa olika
            riksdagsbeslut.
          </note>
          <note>
            Som svar på fråga 3 om vilka åtgärder regeringen avser vidta
            för att göra det möjligt för människor med kvicksilverförgiftning
            eller annan metallkänslighet att få hjälp om amalgamenheten i
            Uppsala stängs vill jag säga att dessa patienter skall kunna omhändertas
            inom den reguljära sjukvården och där få en god vård och ett omsorgsfullt
            omhändertagande. Socialstyrelsen utarbetar för närvarande ett
            vårdprogram för patienter med elkänslighet och de patienter som
            anser att deras hälsa påverkats av amalgam. Som ett exempel på
            lokala aktiviteter för att förbättra omhändertagandet av patienterna
            kan nämnas att Västerbottens läns landsting tillsammans med bl.a.
            Umeå universitet har utarbetat ett vårdprogram för patienter som
            sätter sina symtom i samband med tandvårdsmaterial.
          </note>
          <note>
            Som svar på frågorna 4 a, b och c om vad regeringen tänker göra
            för att EU skall godta Sveriges beslut om en avveckling och Sveriges
            beslut att förbjuda export av kvicksilver och kvicksilverbaserade
            produkter, som t.ex. amalgam, för att förbudet av amalgamexport
            skall efterlevas och för att påverka
          </note>
          <note>
            EU så att amalgam- och kvicksilveranvändningen upphör även i
            ett större sammanhang vill jag säga att dessa frågor faller inom
            miljöministerns ansvarsområde.
          </note>
          <note>
            Som svar på frågorna 4 d och e om efter vilka principer regeringen
            har utsett Sveriges representation i en EU-arbetsgrupp samt på
            vilket sätt regeringen avser medverka till att någon patientorganisation
            eller medicinsk expert på amalgamfrågor som inte har ekonomisk
            bindning till amalgamet också företräds i denna arbetsgrupp, får
            jag nämna att Europeiska kommissionen själv beslutar om vilka
            experter som skall tillkallas för att ingå i kommissionens arbetsgrupp.
            Företrädare för olika branscher representerar alltid europeiska
            branschorganisationer. Detta gäller även i de fall t.ex. handikapporganisationer
            skulle vara företrädda i arbetet. Den ad hoc-grupp som kommissionen
            tillkallat för att utreda vissa frågor rörande amalgam beräknas
            avlämna en rapport i början av år 1997. Rapporten kommer att överlämnas
            till kommissionens expertgrupp för medicintekniska produkter för
            fortsatta ställningstaganden.
          </note>
          <note>
            Som svar på fråga 5 om vad regeringen avser göra för att stötta
            läkare och tandläkare som botar samt för att det medicinska tänkandet
            i Sverige skall förändras så mycket att vi här i Sverige kan behandla
            patienter med samma miljömedicinska och etiska inriktning som
            Tyskland får jag hänvisa till svaret på fråga 3
          </note>
          <note>
            samt dessutom anföra följande. Vården och behandlingen av patienten
            skall enligt tandvårdslagen utformas och genomföras i samråd med
            patienten. Det är väsentligt att tandläkaren och annan tandvårdspersonal
            har en sådan information om olika tandvårdsmaterial att de tillsammans
            med patienten kan välja det material som är bäst för den individuella
            patienten.
          </note>
          <note>
            Jag kan också nämna att rekommendationerna rörande amalgam inte
            skiljer sig så mycket mellan tyska och svenska hälsovårdsmyndigheter.
            Av Socialstyrelsens olika författningar inom detta område framgår
            t.ex. att både individuell exponering och kontaminering av den
            omgivande miljön bör nedbringas till minsta möjliga nivå. Ytterligare
            ett exempel på likartade regler är Socialstyrelsens rekommendation
            att putsning och borrning i amalgam alltid bör ske med vattenkylning
            och med användandet av höghastighetssug för att nedbringa kvicksilverexponeringen.
          </note>
          <note>
            Som svar på fråga 6, om vad regeringen tänker vidta för åtgärder
            för att Socialstyrelsen skall ge sådana råd som Kanadas motsvarighet
            har gjort så att patienter åtnjuter ett säkert skydd vid behandling
            och så att intyg av medicinsk expertis respekteras av försäkringskassorna,
            får jag dels hänvisa till svaret på fråga fem, dels nämna följande:
          </note>
          <note>
            Tandläkare vid försäkringskassorna gör i första hand en bedömning
            av om beslutsunderlaget är tillräckligt för ett ställningstagande
            från försäkringskassan. Denna bedömning kan leda till en begäran
            om komplettering av underlaget, t.ex. en allergitest. I den mån
            försäkringskassans beslut förutsätter en bedömning som ligger
            utanför förtroendetandläkares kompetens, har försäkringskassorna
            också tillgång till förtroendeläkare och annan medicinsk expertis.
            Slutligen kan jag också nämna att den som inte är nöjd med försäkringskassans
            beslut kan begära omprövning av beslutet. Detta beslut kan i sin
            tur överklagas till länsrätten.
          </note>
          <note>
            Anf. 22 Andre vice talman GÖREL
          </note>
          <note type="speaker">
            THURDIN (c):
          </note>
          <note>
            Fru talman! Jag tackar för svaret, men tyvärr måste jag konstatera
            att även socialminister Margot
          </note>
          <note>
            Wallström har börjat gräva en vallgrav mellan sig och alla de
            sjuka människor som behöver hjälp på grund av överkänslighet mot
            kvicksilver, metaller eller el och som har besvär med immunsystem,
            trötthetssyndrom osv.
          </note>
          <note>
            På något sätt känner jag att vi politiker måste börja ta ett
            större ansvar för de beslut som vi faktiskt själva fattar här
            i riksdagen och i regeringen. Det går inte att ständigt hänvisa
            till myndigheterna och vad de anser. Det är inte en allmän uppfattning
            att våra myndigheter är de som i första hand står för nytänkande
            och för en nydaning av samhället. Snarare uppfattas de som fastkörda
            i egna, skapade system och åsikter, tungroddhet, prestigerikedom
            och brist på lyhördhet. Myndigheterna är redskap. De är inte maktapparater.
            Vi politiker måste skaffa oss en egen uppfattning och ha en ståndpunkt.
            Det skulle inte skada med betydligt mer av ministerstyre - inte
            för att befästa den egna makten, utan för att stärka demokratin
            och skapa bättre betingelser för våra medmänniskor.
          </note>
          <note>
            Jag kan inte heller utläsa något engagemang från regeringens
            sida. Svaret är som vanligt kyligt, avståndstagande. Man vill
            inte visa förståelse för vad de människor som är utsatta för den
            här sortens symtom de facto känner. Många av dem får ju en behandling
            ute i systemet som faktiskt inte är hedervärd för en demokrati
            som Sverige med tanke på vad vi säger att vi står för. Jag beklagar
            detta. Jag hade hoppats på en annan reaktion från socialministern.
            Den dag samhället kopplar miljö och hälsa direkt till varandra,
            kommer åtskilliga problem att finna sin lösning. Dessutom kommer
            vårdkostnaderna och kostnaderna inom försäkringssystemen att minska.
          </note>
          <note>
            Det är sant att försäkringskassans beslut kan överklagas. Men
            en svårt sjuk människa, som dessutom är trakasserad i systemet,
            orkar inte överklaga.
          </note>
          <note>
            Är det så att hon inte heller har sjukpenning eller att hon har
            en minskad sjukpenning, så har hon inte heller råd att överklaga.
            Hon får inte de kostnadsersättningar som vi har beslutat här i
            riksdagen att hon skall få. Människor med lichenförändringar,
            något som ju ändå är början till ett värre tillstånd i munnens
            slemhinnor, får inte heller någon kostnadsersättning fast vi i
            ett av våra beslut har sagt att de skall få det.
          </note>
          <note>
            Vinner patienten i länsrätten så överklagar Riksförsäkringsverket
            till kammarrätten, och så fortsätter det hela än en gång. Det
            kan inte hålla på på det viset.
          </note>
          <note>
            Här i Sverige är det tydligen så, om socialministern vill lyssna,
            att det är myndigheterna som avgör huruvida läkaren ställer rätt
            diagnos utan att ta hänsyn till om patienten blir bättre eller
            frisk. Det måste på något sätt vara en etisk kod i vårt land att
            den läkare som botar, den tandläkare som finner lösningar på problemen,
            har rätt. Det får inte vara så att det är myndigheterna som har
            rätt mot dem som verkligen försöker åtgärda det här. Tycker inte
            socialministern att det borde finnas medicinsk expertis på det
            här området t.ex. bland dem som finns på amalgamenheten?
          </note>
          <note>
            Det verkar som om det skulle vara alldeles rätt att lägga ned
            amalgamenheten, och då får naturligtvis människorna återigen vända
            sig till den reguljära vården som inte har lyckats att göra dem
            bättre. Vad det kan komma för positivt av en sådan förändring,
            begriper jag inte. Jag litar inte på Socialstyrelsens program,
            för Socialstyrelsen har inte backat upp riksdagens beslut i den
            här frågan.
          </note>
          <note>
            Jag ber Margot Wallström att som socialminister verkligen visa
            större förståelse för de här frågorna och ta itu med problemet.
          </note>
          <note>
            Anf. 23 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Det där var ett alldeles onödigt utfall.
          </note>
          <note>
            Svaret innehöll ju svar på Görel Thurdins frågor. Det är det
            som förväntas när man ger ett interpellationssvar. Görel Thurdin
            vill väl ha svar på sina frågor?
          </note>
          <note>
            Sedan är det inte alls så att jag har grävt någon vallgrav, utan
            det är alldeles tvärtom. Jag har åkt till
          </note>
          <note>
            Tandvårdsskadeförbundets möten. Jag har varit hos dem i Skellefteå.
            Jag tar emot uppvaktningar, och jag tänker fortsätta att göra
            det. Jag lyssnar mycket noga, och framför allt har jag mycket
            stor respekt för människor som säger att de far illa i ett system,
            att de inte behandlas på ett värdigt sätt och med respekt. Det
            är väldigt viktigt att se till att man hjälper människor till
            en värdig behandling i sjukvårdssystemet. Det skall vi självfallet
            göra.
          </note>
          <note>
            Jag utgår också från att Görel Thurdin inte tycker att man vid
            en amalgamenhet skall ha sämre säkerhet än vid andra medicinska
            enheter. Det är klart att man skall ha en journalföring och att
            man skall sköta sin verksamhet efter vetenskap och beprövad erfarenhet.
          </note>
          <note>
            Det måste vi väl utgå ifrån, annars hamnar vi förstås i ett gungfly.
          </note>
          <note>
            Det här är en diskussion som vi kommer att få föra under lång
            tid framåt. Den är komplicerad. Det är inte alldeles lätt att
            hantera den medicinskt heller eller att alltid påvisa alldeles
            klara samband. Det får man också ha en viss respekt för. Det kan
            finnas sådana problem i hanteringen av den här frågan.
          </note>
          <note>
            Att påstå att jag gräver vallgravar eller säga att jag skulle
            strunta i att använda våra myndigheter till just de uppgifter
            som myndigheterna skall utföra, det är att säga att vi skall byta
            till ett helt annat parlamentariskt system eller förvaltningssystem
            i Sverige. Det tycker jag inte behövs bara för att vi har problem
            med den här frågan. Sedan är det självklart att vi också skall
            se till att vi använder den politiska kraften till att göra målen
            tydliga och till att ställa oss på patienternas sida. Det är viktigt,
            men vi skall inte ge avkall på kraven på professionalism. Vi skall
            se till att vi faktiskt får största möjliga kvalitet i det arbete
            vi utför.
          </note>
          <note>
            Anf. 24 Andre vice talman GÖREL
          </note>
          <note type="speaker">
            THURDIN (c):
          </note>
          <note>
            Fru talman! Det är klart att jag är engagerad i det här. Jag
            ser ju att det inte blir någon förändring. Det väller brev över
            oss som engagerar oss i den här frågan. Det kommer hela tiden
            brev som beskriver människoöden, och jag tycker inte att vi tar
            tag i det här i systemet. Det är därför jag tar upp frågan.
          </note>
          <note>
            Sedan tycker jag faktiskt att det finns andra åsikter än Socialstyrelsens
            när det gäller amalgamenheten.
          </note>
          <note>
            Jag tänker inte ta upp hela den diskussionen här i dag, men de
            försöker ständigt gå i svaromål. Det är bra att de får tid att
            utvärdera, men det ju står 1000 patienter i kö. Var skall de landa?
            Dessa människor har ju remitterats till amalgamenheten av läkare
            ute i den reguljära vården. Det är inte bara fråga om ett allmänt
            tyckande hos dem som har ont någonstans att det är bra att komma
            till amalgamenheten. Det är en total missuppfattning. Dessutom
            är det ju så att folk i stor utsträckning blir bättre och friskare.
          </note>
          <note>
            Jag fick inte svar när jag tog upp den klinik som finns i Bayern.
            EU:s försäkringskassesystem kan tydligen backa upp att vi har
            människor härifrån som far ned till Bayern för att få hjälp där
            i stället för att fara till Uppsala. Vad det är som blir billigare
            genom det begriper jag inte heller.
          </note>
          <note>
            Jag upplever att också socialministern försöker vrida sig förbi
            ansvaret för EU:s arbetsgrupper. I
          </note>
          <note>
            fråga om de arbetsgrupper som man beslutar om i kommissionen
            inbjuds ju också regeringarna att tycka till om vilka man tycker
            skall ingå. I arbetsgruppen ingår allt annat än personer som företräder
            patientföreningar och som har bearbetat problemet från det hållet.
            Det ingår i stället sådana som i mångt och mycket har ekonomiska
            intressen. Vi har ju faktiskt varit föregångare i världen på det
            här området.
          </note>
          <note>
            Våren 1994 gick Sverige som första land fram med ett beslut i
            riksdagen vad gäller amalgamet. Sedan får vi t.ex. höra Jan Ekstrand
            som sitter i ad hocgruppen säga att det inte kommer att finnas
            några som helst begränsningar i amalgamanvändningen efter det
            att rapporten har offentliggjorts.
          </note>
          <note>
            Vad kommer man att göra åt saken om inte Sverige har någon vetorätt
            i ministerrådet när den här frågan tas upp, vilket en av parlamentarikerna
            i EU påstår? Jag vill ha den här frågan klarlagd. Jag tycker att
            det är viktigt att känna förtroende för att regeringen följer
            upp att Sverige har gått i bräschen i den här frågan och att man
            verkligen kämpar för att få avvecklingen genomförd i hela EU,
            och att vi inte måste backa när det kommer till kritan.
          </note>
          <note>
            Jag känner en viss förtvivlan. Det pågår ständigt utredningar.
            Visst är det bra att regeringen följer frågor, och det är bra
            att man utvärderar. Men man måste också se till att ge signaler
            som följer upp i ett positivt avseende.
          </note>
          <note>
            Även den gode Sven Langgård, som tidigare har påstått att det
            inte existerar några samband mellan hälsa och amalgam, har t.o.m.
            gett ut en vetenskaplig artikel där han säger att sammantaget
            antyder kvicksilverexponeringarna och sjukdomsförloppet att det
            kan vara ett uttryck för kvicksilverpåverkan.
          </note>
          <note>
            När han kan vända på steken och säga så är det dags att hela
            Socialstyrelsen börjar verka i den riktning som riksdagen har
            fattat beslut om och inte obstruerar beslutet, vilket man har
            gjort när man förvägrar människor att kunna byta ut sina tandfyllnadsmaterial.
          </note>
          <note type="speaker">
            Anf. 25 RAGNHILD POHANKA (mp):
          </note>
          <note>
            Fru talman! I den här frågan har Socialstyrelsen
          </note>
          <note>
            JO-anmälts. Vi får avvakta vad som händer. Frågan om avveckling
            av amalgam, fullständig innehållsdeklaration av tandvårdsmaterial
            och obligatorisk biverkningsrapportering fortsätter att dras i
            långbänk, trots att beprövad erfarenhet sunt förnuft och en växande
            vetenskaplig dokumentation talar för ett snabbt agerande.
          </note>
          <note>
            Den av riksdagen beslutade amalgamavvecklingen går inte i den
            takt som avsågs. Det är helt klart. I en rapport från Kemikalieinspektionen
            rapporteras att amalgam fortfarande används i fyllningar där andra
            alternativ finns. Påfallande ofta används amalgam i mindre lagningar
            av barntänder, trots riksdagsbeslut om avveckling från den 1 juli
            1995.
          </note>
          <note>
            Med förvåning kan man konstatera att Landstingsförbundet och
            Socialdepartementet har träffat en överenskommelse för över ett
            år sedan om undantag från amalgamförbudet inom ungdomstandvården
            när det kan motiveras av nyttan för den enskilde. Som exempel
            anges barn med stora tandvårdsbehov, där salivavsöndringen är
            stor och för tandvårdsrädda som behandlas under narkos. Hur många
            känner till denna överenskommelse? Det kan rimligen inte ha varit
            riksdagens mening att vissa utsatta barngrupper, såsom invandrarbarn,
            förståndshandikappade m.fl., med stora tandvårdsbehov skall utsättas
            för kvicksilver.
          </note>
          <note>
            Vidare kan konstateras att tandläkarhögskolorna fortfarande,
            trots avvecklingsbeslutet, lär ut hur man använder amalgam. De
            som drabbas av ohälsa på grund av tandlagningsmaterial behöver
            kvalificerad hjälp och tillgång till nya kunskaper som bäst kan
            komma fram i en bred tvärvetenskaplig forskningssatsning. Företrädare
            för medicin, odontologi, toxikologi, biokemi, allergologi, materialkunskap
            m.m.
          </note>
          <note>
            måste börja verka inom samma begreppsvärld. Ett bra exempel på
            tvärsektoriellt samarbete är Metallbiologiskt centrum vid Lantbruksuniversitetet
            i Uppsala.
          </note>
          <note>
            Värt att poängtera är att det krävs samma respekt för kroppsliga
            som psykiska reaktioner och att dessa hör ihop. Kroppslig sjukdom,
            t.ex. förgiftning eller annan störning, kan ta sig uttryck i psykiska
            symtom och tvärtom. I samhällsdebatten har vi sett åtskilliga
            exempel på hur vissa experter missbrukar begreppet psykosomatik.
          </note>
          <note>
            Både människor och miljö far illa medan de ansvariga med ljus
            och lykta letar uppgifter som kan frikänna amalgam och andra tandvårdsmaterial.
            Riksdagens beslut har inte respekterats, vilket också är allvarligt
            ur demokratisynpunkt. EU-medlemskapet komplicerar bilden och inskränker
            handlingsfriheten.
          </note>
          <note>
            Det är av yttersta vikt att riksdagen kan agera kraftfullt.
          </note>
          <note>
            I Socialstyrelsen i Sverige tycker vi att man har lyssnat till
            experter som huvudsakligen velat se psykologiska faktorer som
            förklaringsmodell när det gäller ohälsa som förknippas med tandlagningsmaterial.
            Socialstyrelsens tjänstemän kan inte sägas ha levt upp till grundlagens
            krav på opartiskhet och saklighet.
          </note>
          <note>
            Den senaste expertrapporten från november 1994
          </note>
          <note>
            - det har kommer fler sedan dess - har kritiserats för grova
            felcitat av vetenskapliga arbeten, ofullständighet och vinklade
            slutsatser. Redan sammansättningen av expertgruppen gav anledning
            att ifrågasätta slutresultatet, eftersom den inte hade en enda
            ledamot som i förväg lutade åt hypotesen att amalgam skulle kunna
            utgöra en hälsofara. En arbetsgrupp tillsatt av Socialstyrelsen
            som har utarbetat ett handlingsprogram för patienter med syndrom
            som förknippas med amalgam eller el, som ju också är en liknande
            överkänslighet.
          </note>
          <note>
            Detta är inte ägnat att vinna allmänhetens förtroende.
          </note>
          <note type="speaker">
            Anf. 26 MARIANNE ANDERSSON (c):
          </note>
          <note>
            Fru talman! Socialministern sade här alldeles nyss att vi kommer
            att diskutera den här frågan under lång tid framöver. Det är uppenbart
            att det blir så. Jag tycker att det är synd. Vi är väldigt många
            som har upplevt den här frågan och den här diskussionen under
            många år. Vi känner oss mycket frustrerade över att inte ha kommit
            längre.
          </note>
          <note>
            Vi har sett människor bli bra som från början över huvud taget
            inte satt sina besvär i något som helst samband med sina tänder.
            Jag har mött många sådana människor. Efter att ha prövat många
            olika behandlingsmetoder har man blivit bättre först den dagen
            man har sanerat sina tänder, eller en tid därefter.
          </note>
          <note>
            Någon slutsats borde man väl kunna dra av detta.
          </note>
          <note>
            Det finns läkare och tandläkare som framgångsrikt har behandlat
            patienter på många olika håll i landet som ständigt misstänkliggörs
            eller stoppas i sin verksamhet. Vi har Amalgamenheten i Uppsala,
            jag kan t.ex.
          </note>
          <note>
            nämna Bo Nilsson i Uddevalla, och det finns flera.
          </note>
          <note>
            Socialministern talar om vetenskap och beprövad erfarenhet. Det
            är väldigt viktigt. Men varför inte försöka ta lärdom av den mångåriga
            erfarenhet som finns hos dem som har arbetat mycket länge med
            sanering och det här problemet och som har mycket djupa kunskaper.
            De har inte haft resurser för att kartlägga eller verkligen dokumentera
            hela sin verksamhet. Det är naturligtvis en brist. Men man borde
            ha en positiv inställning, så att de får dessa resurser.
          </note>
          <note>
            En viktig princip när det gäller t.ex. kemikaliehantering är
            försiktighetsprincipen. Det borde innebära att när man har skäl
            att misstänka att ett ämne är farligt skall man vara oerhört försiktig
            med det och egentligen inte använda det. Vad som är störande i
            den här frågan är att man från våra myndigheter, och då särskilt
            Socialstyrelsen, ganska tvärsäkert under mycket lång tid har uttalat
            sig om att amalgam icke utgör någon hälsorisk.
          </note>
          <note>
            Jag tycker att det är mycket upprörande. Vi har sett många andra
            miljöproblem där inställningen har varit densamma under årens
            lopp och där man från myndigheternas sida sedan har tvingats att
            tänka om.
          </note>
          <note>
            Man har insett att det faktiskt är en fara. Vi kan som exempel
            ta hormoslyrdebatten för många år sedan, och liknande exempel
            finns.
          </note>
          <note>
            En ödmjukare inställning från myndigheternas sida vore verkligen
            på sin plats när det gäller dessa frågor. Det finns väldigt mycket
            som jag skulle kunna säga mer i den här frågan. Vi som har väckt
            motioner om behandlingar och hur man skall bemöta patienter, ökad
            forskning, tandläkarutbildningen, m.m. under årens lopp har fört
            fram alla dessa olika synpunkter.
          </note>
          <note>
            Riksdagen har uttalat sig ganska positivt, och sedan har ingenting
            hänt. Det är väldigt upprörande.
          </note>
          <note>
            Fördelningen av forskningsresurserna är ägnat att ha en särskild
            diskussion om egentligen. Där har vi sett att pengarna till allt
            övervägande del gått till dem som redan har den förutfattade meningen
            att det inte är farligt. Det är ganska märkligt att man kan ha
            den inställningen att kvicksilver är livsfarligt precis överallt
            utom i munnen hos människor.
          </note>
          <note>
            Anf. 27 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! I den proposition om tandvården som regeringen fick
            dra tillbaka fanns ett förslag om att amalgampatienter som ett
            led i en medicinsk rehabilitering skulle hamna inom sjukvårdens
            ersättningssystem och betala sjukvårdens patientavgifter. Den
            propositionen stoppades av den borgerliga regeringen.
          </note>
          <note>
            Nu har vi påmint oss det.
          </note>
          <note>
            I dag använder man amalgam i ungefär 15 % av vuxenlagningarna
            och troligen i mindre än 1,5 % av barnlagningarna. När jag besökte
            Tandvårdsskadeförbundet sade en läkare där: Jag går själv omkring
            med amalgamlagningar. Kanske är det så att det är ett bra tandlagningsmaterial
            för de allra flesta människor, men att det finns ett antal människor
            som helt enkelt får något som man kan jämföra med en allergisk
            reaktion. De tål inte amalgamet och reagerar därför mycket kraftigt.
          </note>
          <note>
            Han sade att det kanske är den troligaste förklaringen. Amalgam
            är ett billigt tandlagningsmaterial som använts framgångsrikt
            under ett stort antal år.
          </note>
          <note>
            Därför blir det så jobbigt att diskutera det.
          </note>
          <note>
            Ni behöver inte argumentera mer med mig om amalgamets farlighet
            eller hur patienterna har det. Jag känner till det. Det viktiga
            är vad vi gör nu. Hur hanterar vi detta? Hur tar vi emot patienter
            och hur använder vi oss av myndigheter och andra för att få det
            rätt?
          </note>
          <note>
            Att säga att det är okomplicerat är fel. Det är inte så enkelt.
            Många är faktiskt allergiska mot plastmaterialen och kan inte
            använda dem. Plasten innebär också en dålig arbetsmiljö för många
            som arbetar med den. Det är alltså inte så enkelt som att man
            bara byter ut amalgam mot någonting annat och så löser allt sig.
          </note>
          <note>
            Vi måste hantera allt detta, och därför kommer vi förmodligen
            också att diskutera detta under en tid framöver. Men det viktiga,
            det som vi skall ta oss an, är att patienterna skall känna att
            de får komma någonstans och få hjälp. I varje landsting måste
            man kunna känna att man blir respekterad, tas emot, kan få hjälp
            och kan få prata med läkare och tandläkare som försöker att hjälpa
            en.
          </note>
          <note>
            Självfallet har hela den här debatten gjort att frågan sakta
            men säkert tar kliv framåt. Inte minst exemplet från Västerbotten
            visar hur man kan samarbeta och ta hand om patienterna på ett
            bra sätt.
          </note>
          <note>
            På amalgamenheten i Uppsala får man helt enkelt se till att man
            kan leva upp till regler om journalföring och arbetssätt så att
            man också i fortsättningen kan ta emot patienter. Man måste se
            till att man lever upp till de krav som vi har rätt att ställa
            på sjukvården. Det var hopplöst att förstå att det var en viss
            klinik i Bayern som avsågs i en av Görel Thurdins frågor.
          </note>
          <note>
            Kunskaperna växer, och det är det viktiga. Jag tycker också att
            det är bra att det förs en ständig debatt om dessa frågor. Det
            gör förhoppningsvis att man skärper sig och blir bättre på att
            ta emot patienterna, som många gånger känner sig misshandlade
            eller inte helt trodda vad gäller symtomen.
          </note>
          <note>
            Anf. 28 Andre vice talman GÖREL
          </note>
          <note type="speaker">
            THURDIN (c):
          </note>
          <note>
            Fru talman! Jag hade numrerat både styckena och frågorna så att
            man skulle kunna koppla ihop dem, men det var kanske för svårt.
          </note>
          <note>
            Att vi inte gick med på det som stod i propositionen berodde
            på en rädsla för vad som skulle ske. Man känner så stor osäkerhet,
            därför att man i den vanliga medicinska rehabiliteringen blir
            betraktad som psykiskt sjuk. Vi vet att många måste erkänna att
            de är psykiskt sjuka för att få sjukpenning.
          </note>
          <note>
            Det är inte alla barn som blir allergiska mot allting, utan det
            varierar mellan människor. WHO menar att vi inte kan sätta exakta
            trösklar, när varje människa har sin egen tröskel i fråga om känslighet
            på grund av att vi lever i olika miljöer.
          </note>
          <note>
            Den arbetsgrupp som ministern och Socialstyrelsen hänvisar till
            är framför allt sammansatt av personer som inte tror att denna
            sjukdom existerar. Hur skall de då kunna ta fram ett trovärdigt
            sjukvårdsprogram?
          </note>
          <note>
            Redan Olof Palme lovade i brev patienter att amalgamfrågan skulle
            lösas, och Centern har drivit frågan i många år. Ingvar Carlsson
            skrev till patienter i det senaste valet 1994 att socialdemokraterna
            anser att amalgamfrågan är en hälsofråga.
          </note>
          <note>
            Därför föreslår jag att Socialdemokraterna och
          </note>
          <note>
            Centern som en ytterligare del i det politiska samarbete vi har,
            lever upp till våra löften och löser frågan -
          </note>
          <note>
            inte så att det passar myndigheterna utan verkligen utifrån det
            beslut vi har fattat, utifrån medborgarnas hälsa och utan prestige.
            Jag tror att det har gått väldigt mycket prestige även hos myndigheterna
            i den här frågan.
          </note>
          <note>
            Kanske skulle vi kunna visa att vi har vilja också i politiken
            och att det inte bara är myndigheternas vilja som skall få genomslag.
            Myndigheterna är redskap, och det skall vi komma ihåg så fort
            de uttrycker saker och ting.
          </note>
          <note type="speaker">
            Anf. 29 RAGNHILD POHANKA (mp):
          </note>
          <note>
            Fru talman! Jag kan se något av en linje från asbetsfrågan. År
            1918 försäkrade man inte längre asbetsarbetare i England, därför
            att man märkte att de blev sjuka och dog. Man märkte det, men
            man kunde inte bevisa det.
          </note>
          <note>
            Amalgam är ju inte dödligt på samma sätt, och vi kan delvis bevisa
            verkningarna. Men vi borde också tro på folk, ta hänsyn till beprövad
            erfarenhet och se hur människor mår.
          </note>
          <note>
            Första gången jag hörde talas om amalgamets farlighet var för
            över 40 år sedan i hälsokoströrelsen. Jag fortsatte ändå att plocka
            in amalgam i min egen mun, eftersom jag inte trodde att det gällde
            mig. Men det fick jag ändra sedan och ta bort.
          </note>
          <note>
            Nu har vi också elallergierna, som har blivit nästa steg. Jag
            vet och har förståelse för att det tar väldigt lång tid att ändra
            en sådan viktig sak, som berör nästan varje människa i Sverige.
            Men snälla socialministern, skynda på detta! Det är viktigt. Nya
            människor dras in i det, och vi behöver verkligen komma till rätta
            med det här problemet.
          </note>
          <note>
            Det är positivt att det har fattats bra beslut i riksdagen, men
            det behöver också effektueras. Det är inte alls lätt att få förståelse
            för att man amalgamöverkänslig. Det är fortfarande mycket svårt.
            Jag träffar många som har dessa problem, och de blir fortfarande
            ganska hånfullt bemötta på sina håll. Det kommer inte från riksdagen
            eller regeringen, det vet jag. Men det händer alltså fortfarande
            ute i vården. Alla tandläkare tar heller inte bort amalgam. Det
            är också en risk för dem.
          </note>
          <note>
            Det är viktigt att vi kommer till skott, och det behövs inte
            mindre forskning på området utan mer. Vad skall man ersätta det
            med? Hur skall man arbeta? Det är alldeles fel att lägga ned en
            fungerande forskningsavdelning där det finns stor kunskap.
          </note>
          <note type="speaker">
            Anf. 30 MARIANNE ANDERSSON (c):
          </note>
          <note>
            Fru talman! Detta är en komplicerad fråga, sade socialministern.
            Den är enormt stor och komplicerad.
          </note>
          <note>
            Tänk om det blev internationellt erkänt att amalgamet är farligt
            - vilka enorma skadeståndskrav skulle inte kunna resas i t.ex.
            USA! Jag hoppas att det inte är något av detta som ligger i botten
            på den här frågan, men tanken infinner sig emellanåt.
          </note>
          <note>
            Socialministern talade också om forskning kring nya material,
            och det är viktigt. Det är klart att en del av de nya materialen
            inte är ofarliga. En del människor tål dem inte.
          </note>
          <note>
            Vi är många som under många år har krävt att man skall ha ett
            produktregister, så att man vet vad som finns i de olika tandlagningsmaterialen,
            vilket skulle kunna vara till hjälp. Vi har krävt att man skall
            upprätta biverkningsregister. Sent omsider börjar det växa fram,
            men på frivillig väg.
          </note>
          <note>
            Under många år har det funnits en senfärdighet och en ovilja
            att klara ut problemen också med nya material. Det finns sådana
            som passar många andra.
          </note>
          <note>
            En utav de största politiska frågorna just nu är hur vården skall
            kunna finansieras. Det borde därför vara av största intresse att
            förebygga sjukdom.
          </note>
          <note>
            Det skulle kunna vara något bra i det samarbete som pågår mellan
            Socialdemokraterna och Centern om vi kunde samarbeta också i den
            här frågan och se till att människor med dessa problem blir friska
            så fort som möjligt. Då skulle vi kunna frigöra resurser till
            annan angelägen vård. Det vore det allra bästa.
          </note>
          <note>
            Jag är alldeles säker på och övertygad om att mycket av vårdresurserna
            satsas på människor i onödan på grund av att de inte får hjälp.
            Socialministern sade ju att det är viktigt att ta hand om patienterna,
            och där är vi eniga. Jag hoppas att vi kan komma fram till något
            så att det verkligen sker någonting handgripligt och positivt.
          </note>
          <note>
            Anf. 31 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Man får ofta höra en mycket tragisk historia från
            många patienter. De har inte blivit trodda, de har blivit betraktade
            som psykiskt sjuka och många gånger har symtomen negligerats.
            Det rör sig om ett stort antal symtom, som ofta kan ofta vara
            litet diffusa. Patienten har haft svårt att hävda och bevisa sambandet.
          </note>
          <note>
            Jag tror att det är riktigt att beskriva hela denna process som
            trög. Det handlar ju om att utmana ett etablissemang och en etablerad
            metod, och därför är proceduren också väldigt jobbig. Man måste
            ändå påpeka att detta är på väg att försvinna på ett naturligt
            sätt, därför att patienterna väljer bort amalgamet. De vill inte
            ha det. Samtidigt finns det inget tandlagningsmaterial i dag som
            är riskfritt och som inte är farligt. Plastlagningarna innebär
            också mycket stora risker, både för personalen som skall arbeta
            med dem och faktiskt också för de patienter som inte tål dem.
          </note>
          <note>
            Vi kan inte komma ifrån att amalgamet inte är någonting som är
            alldeles enkelt att ersätta. Men det är på väg att försvinna -
            ca 15 % av vuxenlagningarna görs med amalgam.
          </note>
          <note>
            Det är alltså viktigt att betona patientens ställning, rätt till
            information och rätt att välja. Socialstyrelsen har i uppdrag
            att inrätta ett register över biverkningarna. Jag tror att det
            många gånger är en fördel att detta är frivilligt. Det är riktigt
            att börja så. Det är också viktigt att satsa på forskningen, vilket
            EU också kommer att göra. Jag kan försäkra att i varje fall mina
            medarbetare på Socialdepartementet som sitter med i arbetsgruppen
            inte har något egenintresse av amalgambranschen, och att de inte
            är några amalgamföreträdare.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1996/97:44 om EU
          </note>
          <note>
            och personer med funktionsnedsättning
          </note>
          <note>
            Anf. 32 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Holger Gustafsson har frågat handelsminister Björn
            von Sydow vad regeringen gjort i det interna EU-arbetet för att
            förbättra framkomligheten för personer med funktionshinder, om
            frågan kommer att aktualiseras i EU:s regeringskonferens och i
            så fall på vilket sätt den kommer att tas upp med övriga medlemsstaters
            regeringar. Arbetet inom regeringen är så fördelat att det är
            jag som skall svara på frågorna.
          </note>
          <note>
            Först vill jag påpeka att det är mycket lägligt att interpellationen
            behandlas just i dag. Den 3 december är nämligen den europeiska
            handikappdagen, och på det här sättet får den dagen uppmärksamhet
            också i det här sammanhanget - i parlamentet.
          </note>
          <note>
            Jag vill sedan klargöra regeringens generella syn på handikappfrågorna
            i ett EU-perspektiv.
          </note>
          <note>
            Regeringen anser att handikappolitiken skall vara en nationell
            angelägenhet. Den är en del av vår generella välfärdspolitik,
            och vi i Sverige skall själva bestämma över den.
          </note>
          <note>
            Många av de beslut och åtgärder som genomförs på gemenskapsnivå
            berör dock i hög grad personer med funktionshinder. Det är därför
            nödvändigt att åtgärder vidtas på denna nivå för att behoven av
            tillgänglighet, delaktighet och lika möjligheter skall kunna tillgodoses.
            Regeringen aktualiserade av denna anledning handikappfrågan i
            sin skrivelse till riksdagen om EU:s regeringskonferens 1996,
            vilket också
          </note>
          <note>
            Holger Gustafsson nämner i sin interpellation.
          </note>
          <note>
            Handikappfrågorna kom första gången upp i förhandlingarna i samband
            med diskussionen om en ickediskrimineringsklausul i fördraget.
            Sverige har ställt sig tveksamt till ett allmänt diskrimineringsförbud
            i fördraget av flera anledningar. Man vet t.ex. inte på vilka
            områden en diskrimineringslagstiftning skulle gälla, hur man skulle
            kunna kontrollera lagens efterlevnad och vilka sanktioner som
            skulle behöva vidtas mot dem som bryter mot lagen. Man vet heller
            inte hur en sådan förändring skulle komma att påverka medlemsstaternas
            rätt att fullt ut ansvara för utformningen av sin egen handikappolitik.
            Detta oklara läge medför att Sverige inte heller vill argumentera
            för en minimistandard på handikappområdet.
          </note>
          <note>
            En antidiskrimineringsbestämmelse i fördraget uppfyller dessutom
            inte de krav på tillgänglighet och delaktighet som Holger Gustafsson
            efterlyser. Mer konkreta och operativa formuleringar i fördragstexten
            skulle enligt regeringens uppfattning bättre gagna detta syfte.
            Det måste t.ex. framgå att tillgängligheten för personer med funktionshinder
            har en avgörande betydelse i europasamarbetet. Låt mig ge några
            exempel:
          </note>
          <note>
            Varje gång frågor om t.ex. produkter, standardisering eller utveckling
            av teknologin behandlas i beslut inom EU, kan dessa få konsekvenser
            för personer med funktionshinder. I dag finns det inga regler
            i fördraget som säger att man inom gemenskapen måste analysera
            vilka effekter olika åtgärder skulle få för personer med funktionshinder
            innan beslut fattas. Det finns inte heller krav på att olika förslag
            skall innehålla lösningar för att tillgodose kravet på tillgänglighet.
          </note>
          <note>
            Sverige har därför, som ett alternativ till en antidiskrimineringsbestämmelse,
            fört fram egna förslag och stött andras som innebär att handikappaspekterna
            skall beaktas när gemenskapen fattar beslut eller företar åtgärder
            enligt bestämmelserna i fördraget.
          </note>
          <note>
            Holger Gustafsson nämner flera områden där EU-
          </note>
          <note>
            direktiv utarbetas som har betydelse för personer med funktionshinder,
            bl.a. produktdirektiv om teleterminaler.
          </note>
          <note>
            Sverige har redan föreslagit ett tillägg till artikel
          </note>
          <note>
            100a, dvs. den bestämmelse i fördraget som utgör grund för bl.a.
            beslut om produktdirektiv. Idén med att ändra den artikeln har
            emellertid stött på betydande motstånd från andra medlemsländer.
            Det finns dock en viss öppenhet för att införa bestämmelser som
            tar hänsyn till funktionshindrade personers behov. Från svensk
            sida studerar vi därför andra tänkbara möjligheter för att bidra
            till att funktionshindrade personers behov uppmärksammas på regeringskonferensen
            på det sätt som den svenska regeringen uttryckt i sin skrivelse
            till riksdagen om EU:s regeringskonferens.
          </note>
          <note>
            Låt mig också säga ett par ord om Sveriges EU-
          </note>
          <note>
            arbete med handikappfrågorna i övrigt. Sverige har i olika sammanhang,
            bl.a. i EU:s handikapprogram
          </note>
          <note>
            Helios, mycket aktivt drivit dessa frågor. Vi har t.ex.
          </note>
          <note>
            pekat på behovet av att föra in FN:s standardregler för funktionshindrade
            i EU-arbetet. Vi har drivit kravet på tillgänglighet och på handikapporganisationernas
            inflytande. Vi stöder det resolutionsförslag som antogs på ministerrådsmötet
            i går om lika möjligheter för funktionshindrade personer.
          </note>
          <note>
            Holger Gustafssons påståenden att Sverige inte skulle driva handikappfrågorna
            inom gemenskapen stämmer således inte. Jag kan försäkra Holger
            Gustafsson att regeringen kommer att fortsätta sitt arbete för
            att göra unionen mer tillgänglig för personer med funktionshinder.
          </note>
          <note type="speaker">
            Anf. 33 HOLGER GUSTAFSSON (kd):
          </note>
          <note>
            Fru talman! Jag tackar för ett belysande svar, men jag vill ändå
            peka på avslutningen. Jag tror inte att jag har påstått att Sverige
            inte skulle driva handikappfrågorna. I varje fall har det inte
            varit min avsikt att påstå något sådant.
          </note>
          <note>
            Socialministern säger att handikappolitiken skall vara en nationell
            angelägenhet. Jag har förståelse för det, men jag tycker att den
            behöver vara både och -
          </note>
          <note>
            både nationell och på EU-nivå. Jag skall utveckla detta litet
            grand.
          </note>
          <note>
            I mitten på s. 2 uttrycker socialministern sig så här när det
            gäller frågan om en antidiskrimineringsprincip eller lagstiftning:
            Vi vet inte hur detta skulle kunna påverka olika områden, hur
            man skulle kunna kontrollera lagens efterlevnad och vilka sanktioner
            man skulle ha i sammanhanget. Vi vet inte heller hur en sådan
            förändring skulle kunna komma att påverka medlemsländernas rätt
            att fullt ut ansvara för utformningen av sin egen handikappolitik.
          </note>
          <note>
            Man kan konstatera att det finns mycket i svaret som regeringen
            inte säger sig veta. Jag förstår detta, och jag har inte heller
            uttalat mig i min interpellation för att driva frågan om en antidiskrimineringslagstiftning.
            En sådan är också jag litet tveksam till.
          </note>
          <note>
            I stället vill jag lyfta fram någon form av direktivlagstiftning
            där man kan hantera ett minimidirektiv, och där varje land kan
            ha sina, betydligt högre, ambitioner om så önskas. Jag tycker
            att det är litet synd att man inom regeringen inte säger sig vara
            beredd att argumentera för minimistandarder på handikappområdet.
            Jag vet att regeringen gör en hel del, men mitt syfte med interpellationen
            är att ytterligare flytta fram ambitionerna också inom EU i detta
            sammanhang.
          </note>
          <note>
            Regeringen pekar också på att den har valt mer konkreta, operativa
            formuleringar i fördragstexten och att detta enligt regeringens
            uppfattning bättre skulle gagna syftet. Jag tror att det är en
            riktig väg att gå, där man kan komma fram och hitta andra former
            av lagstiftning.
          </note>
          <note>
            Det sägs på s. 3 att Sverige som ett alternativ till en antidiskrimineringsbestämmelse
            fört fram egna förslag och också stött andras som innebär att
            handikappaspekter skall beaktas när gemenskapen fattar beslut
            och vidtar åtgärder enligt bestämmelsen i fördraget. Jag vill
            ändå fråga om det inte är möjligt att arbeta med idén om någon
            form av obligatorisk lagstiftning för att få jämlikhet i Europa
            på det här området.
          </note>
          <note>
            Regeringen säger att man studerar detta vidare, och det tycker
            jag är värdefullt. Skulle det vara möjligt med en sådan europeisk
            handikappslag, eller att med utgångspunkt från min enkla interpellation
            fundera i nya banor för att flytta fram positionerna för de handikappade
            inom EU? Kan regeringen tänka sig att söka nya möjligheter om
            inte antidiskrimineringsprincipen är möjlig för att ändå hitta
            någon form av stadigvarande lagstiftning, gärna i form av ett
            direktiv, där man kan hitta en miniminivå för alla länder?
          </note>
          <note>
            Detta är min fråga till socialministern.
          </note>
          <note>
            Anf. 34 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman och Holger Gustafsson! Det är klart att man alltid
            skall vara öppen för att diskutera och fundera i nya banor. Om
            man inte är öppen för det ligger man illa till. Man måste alltid
            leta efter det som ger bästa effekterna och som, i det här fallet,
            är bäst för funktionshindrade människor.
          </note>
          <note>
            Man kan ha en invändning mot tanken på minimistandarder. Det
            kan låta som en sympatisk tanke, men risken är att man lätt hamnar
            i speciella handikapplösningar och att det inte sker en integrering
            i olika verksamheter. Då missar man helhetssynen, och man missar
            också integrationen. I stället bör man i alla beslut som fattas
            också fundera på vilka effekter beslutet kan ha för funktionshindrade,
            handikappade människor. Vad är det vi skall tänka på i det enskilda
            beslutet, så att vi faktiskt inte diskriminerar någon eller ställer
            till med alldeles hopplösa problem för någon?
          </note>
          <note>
            Ett område där man kan göra mer är i fråga om den fria rörligheten.
            Genom att förenkla regelsystemet och låta fler omfattas av det
            kan man förstås öka möjligheterna för funktionshindrade människor
            att utnyttja den fria rörligheten.
          </note>
          <note>
            Vi måste självfallet ständigt fundera framåt. Det är nog väldigt
            svårt att få gehör för en lagstiftning, och det är också viktigt
            att hålla på att vi måste få betrakta detta som en nationell angelägenhet,
            som skall ingå i vårt generella välfärdssystem. Det är svårt att
            få gehör för en lagstiftningslösning i gemenskapen, det kan vi
            nog säga.
          </note>
          <note type="speaker">
            Anf. 35 HOLGER GUSTAFSSON (kd):
          </note>
          <note>
            Fru talman! Ett av glädjeämnena med det moderna samhället är
            ju den ökade möjligheten för människor att fysiskt förflytta sig.
            Ett av EU:s grundläggande mål är ju att skapa en gemensam marknad
            med fri rörlighet för medborgarna inom EU. Detta måste naturligtvis,
            så långt som det låter sig göras, också gälla de handikappade.
            Den fria rörligheten för handikappade kräver emellertid särskilda
            åtgärder på flera olika kommunikationsområden. Låt mig ta några
            exempel:
          </note>
          <note>
            Direktivet för teleterminaler, nr 91/263, tillåter inte medlemsstaterna
            att specificera sådana krav på televäxlar som möjliggör för synskadade
            att arbeta med dem.
          </note>
          <note>
            Ett direktivförslag som syftar till att få bort smalhissarna
            i äldre bostäder har dragits i långbänk därför att EU inte har
            ansetts ha i uppdrag att agera i dessa frågor.
          </note>
          <note>
            Ett direkivförslag om standarder för offentliga bussar, som arbetats
            fram på generaldirektorat nr 3, innehöll inga specifikationer
            om tillgänglighet för rörelsehindrade.
          </note>
          <note>
            Det lär ännu inte finnas någon anvisning om att nya mynt och
            sedlar i den nya valutan euro skall vara så utformade att de lätt
            kan användas av synskadade.
          </note>
          <note>
            Det är en mycket viktig, tung princip att EU inte kan eller får
            ta initiativ som medlemsländerna inte har uppdragit åt EU att
            ta - någon sådan möjlighet har
          </note>
          <note>
            EU inte. Varje gång man skall agera måste man kunna knyta tillbaka
            till en lagparagraf. Det är där som jag ser att vi har ett problem.
            EU har nämligen inte fått någon kompetens att agera i dessa frågor.
            Vår regering har tidigare sagt - jag är alldeles säker på att
            så är fallet - att man inte vill att EU skall ta in handikappfrågor
            i sin kompetens. I detta ligger att regeringen vill att handikappfrågan
            skall vara en nationell fråga. I och med att EU inte får ta in
            dessa frågor i sin kompetens har man heller ingen möjlighet att
            agera i standardiseringsfrågorna.
          </note>
          <note>
            Hur anser socialministern då att man skall arbeta för att lösa
            de här gränsöverskridande standardiseringsfrågorna, så att också
            de handikappade skall kunna åtnjuta den ökade rörligheten inom
            EU?
          </note>
          <note>
            Anf. 36 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Det jag slutligen kan säga är att det är av den anledningen
            som vi försöker skapa en särskild artikel om handikappfrågor i
            fördraget, så att handikappaspekterna skall beaktas när gemenskapen
            fattar beslut eller företar åtgärder enligt bestämmelserna i fördraget.
          </note>
          <note>
            Frågan om mynten har fler aspekter: Hur går det för dem som är
            nickelallergiker? Vad skall mynten tillverkas av, så att det inte
            heller blir någon miljöförstöring? Det finns alltså många sådana
            aspekter, många hänsyn att ta, i varje fråga. Det är just därför
            det behövs en sådan här bestämmelse i fördraget, och det är det
            vi arbetar med för närvarande.
          </note>
          <note type="speaker">
            Anf. 37 HOLGER GUSTAFSSON (kd):
          </note>
          <note>
            Fru talman! EU har ett avgörande inflytande över
          </note>
          <note>
            Europastandardiseringen, och de nuvarande tre målen, som har
            stöd i EU-rätten, är hälsa, miljö och säkerhet.
          </note>
          <note>
            Enligt min uppfattning - och jag är alldeles övertygad om att
            socialministern stöder den - borde tillgänglighet för handikappade
            vara ytterligare ett sådant mål, utöver hälsa, miljö och säkerhet.
          </note>
          <note>
            Jag har inte i EU-nämnden uppfattat det som att regeringen har
            lyft fram möjligheten att i IGC-
          </note>
          <note>
            förhandlingarna lägga in ett avsnitt i fördragen kring handikappfrågorna,
            men jag hälsar det med glädje om det är på väg. Jag skulle vilja
            avsluta med att fråga om socialministern är beredd att med regeringens
            chefsförhandlare Gunnar Lund ta upp en diskussion om möjligheten
            att i de pågående IGC-förhandlingarna lyfta in detta som ett initiativ
            från den svenska regeringen.
          </note>
          <note>
            Anf. 38 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Det jag redan har redovisat i mitt svar är att vi
            både har fört fram egna förslag och stött andras förslag om tillägg
            i fördraget. Gunnar Lund har alltså med sig detta som diskussionsunderlag
            vid
          </note>
          <note>
            IGC-förhandlingarna.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1996/97:68 om alternativ vård
          </note>
          <note>
            Anf. 39 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Margareta E Nordenvall har frågat mig dels på vilket
            sätt jag vill medverka till att den offentliga hälso- och sjukvården
            tar till vara nya behandlingsmetoder liknande den s.k. Move &amp;
            Walkskolan, dels vilka åtgärder jag är beredd att vidta för att
            underlätta tillkomsten av alternativ inom hälso- och sjukvården.
          </note>
          <note>
            Sjukvården är en kunskapsintensiv verksamhet, där nya metoder
            och tekniker ständigt utvecklas. De flesta är sannolikt bra och
            innebär ett värdefullt tillskott i vård- och behandlingsarbetet.
            Andra kanske saknar effekt eller kan kanske t.o.m. vara skadliga.
          </note>
          <note>
            Om Move &amp; Walk-terapin är en bättre behandlingsform än andra
            vid behandling av cp-skadade patienter kan jag som socialminister
            och politiker inte bedöma.
          </note>
          <note>
            Som Margareta E Nordenvall är väl medveten om har också riksdagen
            flera gånger avvisat att riksdagen skall diskutera olika vårdmetoders
            företräden framför varandra.
          </note>
          <note>
            Vad jag däremot kan göra är att bidra till att olika vård- och
            behandlingsmetoders resultat och effekter utvärderas. I den överenskommelse
            som nyligen träffats mellan staten och Landstingsförbundet om
            de s.k.
          </note>
          <note>
            Dagmarmedlen för år 1997 ingår detta som ett mycket centralt
            inslag.
          </note>
          <note>
            En gemensam strävan är också att stärka patientens ställning
            i vården. En bättre information är en del av detta. Många patienter
            klagar på att de får för dålig information om sin sjukdom, vilka
            behandlingsalternativ som finns, vad man själv kan göra för att
            lindra sina besvär, etc. Många landsting uppmärksammar nu dessa
            problem och satsar på att förbättra informationen och involvera
            patienterna och deras anhöriga i utvecklingen av vården. Dagmarmedlen
            syftar bl.a.
          </note>
          <note>
            till att förstärka och stimulera denna utveckling. I
          </note>
          <note>
            detta arbete ingår också att bryta hierarkier och revirtänkande,
            som i vissa fall kan försvåra eller försena införandet av nya
            behandlingsmetoder.
          </note>
          <note>
            Om riksdagen i denna del bifaller regeringens förslag i budgetpropositionen
            för år 1997 (prop.
          </note>
          <note>
            1996/97:1) träder överenskommelsen i kraft den 1
          </note>
          <note>
            januari 1997.
          </note>
          <note>
            Statens beredning för utvärdering av medicinsk metodik, SBU,
            som inrättades som en beredning inom
          </note>
          <note>
            Socialdepartementet år 1987 och som sedan den 1 juli
          </note>
          <note>
            1992 är en fristående myndighet, har specifikt i uppdrag att
            utvärdera såväl etablerade som nya medicinska behandlingsmetoder.
            I dessa vetenskapliga utvärderingar skall de samlade medicinska,
            ekonomiska, sociala och etiska konsekvenserna belysas. Under de
            senaste åren har SBU:s verksamhet till en del, numera ca 40 %
            av ramanslaget, finansierats av landstingen inom ramen för Dagmarmedlen.
            Ett viktigt syfte med en sådan finansiering är att den skall underlätta
            för och stimulera sjukvårdshuvudmännen att ta tillvara och i det
            praktiska hälso- och sjukvårdsarbetet omsätta de kunskaper som
            SBU:s verksamhet ger.
          </note>
          <note>
            En viktig åtgärd för att underlätta tillkomsten av alternativ
            inom hälso- och sjukvården är stimulansbidraget till habilitering
            och rehabilitering. Enligt riksdagens beslut med anledning av
            regeringens propositionen 1992/93:159 lämnas sammanlagt 1,7 miljarder
            kronor till sjukvårdshuvudmännen under åren 1994-
          </note>
          <note>
            1997. Avsikten med dessa medel är att påskynda utvecklingen av
            habiliterings- och rehabiliteringsinsatser och få till stånd en
            utjämning av resurserna inom landet och mellan olika handikappgrupper.
          </note>
          <note>
            Socialstyrelsen skall årligen den 1 oktober lämna en rapport
            om stimulansbidragets användning och effekter. En slutrapport
            skall lämnas senast den 1 oktober
          </note>
          <note>
            1998. Erfarenheterna hittills visar att stimulansbidraget har
            haft avsedd effekt.
          </note>
          <note>
            Anf. 40 MARGARETA E
          </note>
          <note type="speaker">
            NORDENVALL (m):
          </note>
          <note>
            Fru talman! Jag vill börja med att tacka socialministern för
            svaret. Jag beklagar att socialministern är så negativ till att
            jag ställer frågan här i kammaren.
          </note>
          <note>
            Syftet med min interpellation är att lyfta fram en alternativ
            vård som exempel på hur den sjuka patienten kan få bättre hjälp
            samtidigt som samhället sparar resurser. Move &amp; Walk-skolan för
            cp-skadade bygger på en grundprincip som överensstämmer väl med
            den etablerade Montessoripedagogiken hjälp till självhjälp. Det
            är en pedagogik som har inneburit oanade möjligheter för handikappade
            barn. Hjälp till självhjälp stärker den sjukes självförtroende
            och livskvalitet, likväl som det minskar samhällets kostnader.
          </note>
          <note>
            Som exempel vill jag gärna läsa upp ett utdrag ur
          </note>
          <note>
            DN Debatt den 10 november, Cp-skadade barn vanvårdas av regissör
            Lars Mullback. Efter några månaders vistelse i Ungern skriver
            han så här: "Vid 34 års ålder har mitt liv förvandlats. Från att
            ha varit gravt handikappad, ständigt beroende av hjälp, har jag
            blivit en självständig man. Före Ungern hade jag inte varit ensam
            en enda dag. Jag har varit omgiven av assistenter 10-15 timmar
            om dygnet. Jag kunde ju inte äta, inte klä på mig, inte... Nu
            lever jag ensam i
          </note>
          <note>
            Budapest med endast en städerska som kommer en gång i veckan."
          </note>
          <note>
            Tänk vad det betyder för honom och vad det också betyder för
            samhällets kostnader. Man kan använda de pengarna på ett bättre
            sätt.
          </note>
          <note>
            Jag tycker att detta belyser hur vi i Sverige genom att lyfta
            fram alternativ vård på ett mycket konstruktivt sätt skulle kunna
            ta itu med problemen i sjukvården.
          </note>
          <note>
            Landstingsförbundet har nyligen visat att privat vård ofta är
            billigare. Det gläder mig att också Margot
          </note>
          <note>
            Wallström, bl.a. i Hela och Finanstidningen uttalat att
          </note>
          <note>
            Margot Wallström är positiv till privat vård. Jag saknar dock
            att socialministern, som ansvarig för hälsooch sjukvården, tar
            ett större ansvar och sänder ut en kraftfull signal från Socialdepartementet
            just nu när vi har en akut sjukvårdskris. Sänd ut den signalen,
            om det är så att socialministern tycker att privat vård är bra
            och att det är ett alternativ! Jag tror att landstingen behöver
            veta detta.
          </note>
          <note>
            I interpellationssvaret tar också Margot Wallström upp stimulansbidraget
            till habilitering och rehabilitering. Jag skulle gärna vilja veta
            vilken effekt det har haft. Sedan vill jag gärna upprepa min fråga
            om socialministern är beredd att stimulera att det växer fram
            alternativ inom vården genom andra åtgärder. Jag vet att socialministern
            tycker att det här är landstingens fråga. Men med tanke på hur
            det ser ut i Sverige i dag tror jag att det behövs en signal från
            socialministern för att det skall hända någonting i sjukvården.
          </note>
          <note>
            Slutligen skulle jag också vilja fråga vilka konkreta åtgärder
            som socialministern tänker vidta med tanke på det delbetänkande
            som HSU 2000 har kommit med.
          </note>
          <note>
            Anf. 41 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Jag utgår ifrån att det är den interpellation som
            har ställts till mig som debatten gäller. Jag håller mig till
            att svara på den.
          </note>
          <note>
            Låt mig börja bakifrån. Det finns en hel del meddelandeblad från
            Socialstyrelsen där man kan ta del av uppföljningen och utvärderingen
            av habiliterings- och rehabiliteringspengarna. Där finns det konkreta
            uppgifter om hur de har använts och hur man betraktar resultatet
            av detta.
          </note>
          <note>
            Jag är alldeles säker på att det skulle skapa fruktan i landet
            om jag skulle bli den som bestämde vilka medicinska metoder man
            skall använda runt om i hälso- och sjukvården. Men jag reagerar
            ju precis som alla andra medborgare när jag läser en sådan artikel.
          </note>
          <note>
            Man tänker att det är fantastiskt vad man lär sig. Det kommer
            fram metoder som man så småningom kan ta till sig där människor
            får en utmärkt vård och rehabilitering. Man kan ju förstås också
            ibland beklaga att människor har behövt vänta så länge. Jag vet
            inte om det sedan är bra för alla. Det kan inte jag bedöma. Det
            viktiga är ju att man tar till sig nya kunskaper och erfarenheter
            och att allt det vi gör inom hälso- och sjukvården är byggt på
            vetenskap och beprövad erfarenhet. Det är efter de riktlinjerna
            som man skall arbeta.
          </note>
          <note>
            Jag är också mycket noga med att säga att jag anser att landstingen
            måste arbeta efter att hitta den vård, de metoder och den behandling
            som är både den effektivaste och bästa för patienten och även
            kostnadseffektiv. Jag utgår ifrån att det också är det man ständigt
            prövar. Hur skall vi hitta vårdgivare? Skall vi vara det själva,
            eller skall vi vara det i samarbete eller överlåta det till en
            privat vårdgivare? Det är alldeles utmärkt om man sätter patientens
            bästa i centrum och även ser till att man får ut mest för pengarna.
            Jag utgår ifrån att det är vad landstingen just nu gör.
          </note>
          <note>
            I övrigt kan jag säga att jag inte tror att hälso- och sjukvården
            i det här landet just nu är mest betjänt av en debatt om att totalt
            riva upp de organisatoriska former vi har för hälso- och sjukvården
            där vi säger att vi skall göra en jättestor organisatorisk reform.
            Det finns redan inom ramen för vårt nuvarande system för hälso-
            och sjukvården många möjligheter att utnyttja privata vårdgivare.
            Jag har inget principiellt motstånd mot detta. Det är tvärtom
            så att man alltid skall söka den bästa, effektivaste och kostnadseffektivaste
            vården. Jag utgår ifrån att det är det man gör ute i landstingen
            i dag.
          </note>
          <note>
            Anf. 42 MARGARETA E
          </note>
          <note type="speaker">
            NORDENVALL (m):
          </note>
          <note>
            Fru talman! Jag kan hålla med om det Margot
          </note>
          <note>
            Wallström säger här. Det finns självfallet många möjligheter
            för alternativ att växa fram, men trots allt sker inte det. Om
            vi tittar på hur det ser ut med privata alternativ i vården, ser
            vi att det inte finns tillräckligt många i dag. Jag tror att det
            är viktigt att de som skall våga satsa på en privat vård känner
            en trygghet i att detta är någonting som det politiska etablissemanget
            också accepterar. Därför behövs det långsiktiga spelregler för
            den privata vården.
          </note>
          <note>
            Nu vill inte socialministern beröra HSU 2000. Jag ser ändå det
            som en del i detta. Jag har lyft fram alternativen i vården. Jag
            ser att det också kommer in i hur
          </note>
          <note>
            HSU 2000 har behandlat sjukvårdsfrågan. Man har visat att det
            finns ett glapp mellan behov och resurser på tiotals miljarder,
            både inom sjukvård och äldreomsorg. I HSU har man t.ex. föreslagit
            att äldre skall skötas mer i hemmet, man skall lägga ned sjukhus
            och man skall ställa diagnos via telemedicin, dvs. på distans,
            osv. Men man har inte diskuterat möjligheter till alternativ i
            vården och lyft fram exempel som
          </note>
          <note>
            Move &amp; Walk-skolan. Det är ett ypperligt sätt att angripa sjukvårdsproblemen.
          </note>
          <note>
            Man har inte heller diskuterat den hierarkiska organisation som
            finns inom landstingen och inom den offentliga sjukvården. Denna
            hierarki försvårar för sjukvården att hänga med i den tekniska
            utveckling som sker i dag. De långa beslutsvägarna och stelheten
            i systemet omöjliggör en flexibilitet. Det är delvis också en
            förklaring till de problem vi ser i dagens sjukvård.
          </note>
          <note>
            Det har varit betydligt lättare för privat vård att anpassa sig
            till den tekniska utveckling som sker inom sjukvården.
          </note>
          <note>
            Jag vet att problemet togs upp på en SNS-
          </note>
          <note>
            konferens i förra veckan av representanter från både kommun-
            och landstingsförbunden. De stod handfallna inför det gap som
            faktiskt finns inom äldreomsorg och sjukvård, och de efterlyste
            hjälp från bl.a. försäkringsbolag.
          </note>
          <note>
            Jag tror att det behövs en mycket bred politisk debatt och ett
            samarbete för att ta itu med de problem som finns inom sjukvården.
            Alla tänkbara lösningar måste analyseras. Vi har inte råd att
            bråka om det här längre. Nu behöver sjukvården all den hjälp den
            kan få. Det behövs klara spelregler och långsiktiga lösningar.
          </note>
          <note>
            Jag vill därför fråga om socialministern är beredd att vidga
            direktiven till HSU 2000 för att möjliggöra en förutsättningslös
            debatt om sjukvården. Jag undrar också om socialministern är beredd
            att ha en förutsättningslös bred politisk diskussion om sjukvården.
          </note>
          <note>
            Anf. 43 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Efter dessa försonliga tongångar från
          </note>
          <note>
            Margareta E Nordenvall - det brukar inte alltid vara så, utan
            vi brukar ha hetsiga debatter - kan jag säga följande. När det
            gäller frågan om HSU och om hur vi skall behandla HSU:s betänkande
            om vårdens resursbehov i fortsättningen tror jag att jag har besvarat
            fyra eller fem frågor och interpellationer. Men jag kan gärna
            på nytt lugnt och sakligt säga att de formella tillfällen som
            regeringen har för att återkomma till det här och göra en bedömning
            av det underlag vi har fått är till att börja med vårpropositionen.
            Där kan vi formellt presentera vår bedömning. Så småningom kan
            vi göra det också i budgetpropositionen.
          </note>
          <note>
            Fram till dess skall vi naturligtvis med intresse delta i diskussioner
            om vården och vårdens finansiering framöver. Utredningen har inte
            haft i uppdrag att ta ställning till olika behandlingsformer och
            metoder;
          </note>
          <note>
            det är viktigt att säga. Det kommer också ett betänkande i början
            av 1997 - jag kommer inte ihåg vilken månad - om patientens ställning.
            Det kommer att vara ett viktigt dokument som handlar om att man
            på ett helt annat sätt måste involvera patienten. Man måste också
            se till att det finns en valfrihet för patienten.
          </note>
          <note>
            Det kommer att vara ett viktigt dokument i den fortsatta diskussionen.
          </note>
          <note>
            Jag kan också hålla med om att det är viktigt att det finns långsiktiga
            spelregler också för den privata vården. Efter Per Carlssons utredning
            om taxorna när det gäller läkare, sjukgymnaster och andra ser
            vi över och behandlar förslagen och gör också förordningsändringar.
            Det är förstås viktigt att behandla detta i ett sammanhang och
            att så gott det går försöka ange dessa långsiktiga spelregler.
          </note>
          <note>
            Jag kommer redan på fredag att vara med på en stor konferens
            som handlar om samverkan mellan offentlig och privat vård. Jag
            hoppas att jag skall markera att jag tycker att det är viktigt
            att man lyssnar och att man organiserar hälso- och sjukvården
            så att man utifrån patientens bästa verkligen hittar de bästa
            och effektivaste vårdgivarna. Det är viktigt att man söker sig
            fram den vägen och att man helst gör det just i samverkan och
            genom ett gott samarbete.
          </note>
          <note>
            Anf. 44 MARGARETA E
          </note>
          <note type="speaker">
            NORDENVALL (m):
          </note>
          <note>
            Fru talman! Jag vill tacka Margot Wallström för de senaste orden.
            Jag uppskattar att socialministern för ut en positiv inställning
            till alternativ vård. Jag tror att det är oerhört viktigt. Då
            kan också de som ägnar sig åt alternativ vård våga satsa.
          </note>
          <note>
            Vi måste hushålla med de resurser vi har. Sjukvården är tyvärr
            oerhört hierarkiskt organiserad. Jag har besökt olika sjukhus
            och sett hur man på kliniker genom att platta till organisationen
            faktiskt har lyckats att ta itu med problemen på ett mycket kostnadseffektivt
            sätt. Jag tror att det är viktigt att Socialdepartementet ser
            till detta. Det här ligger på Landstingsförbundet, men det är
            ändå viktigt att Socialdepartementet hela tiden följer med och
            trycker på i utvecklingen av sjukvården.
          </note>
          <note>
            Jag har också en fråga angående äldreomsorgen.
          </note>
          <note>
            Där finns ju glapp på mer än 10 miljarder fram till år
          </note>
          <note>
            2010 - mer än 30 % av dagens kostnad. Man skulle inom äldreomsorgen
            t.ex. kunna upphandla all äldreomsorg via konkurrens, så att offentliga
            och privata alternativ får komma med anbud på lika villkor. Det
            skulle vara ett sätt att faktiskt få samma standard i äldreomsorgen,
            men till en lägre kostnad. Min fråga är därför:
          </note>
          <note>
            Skulle socialministern vara beredd att sända ut en signal som
            faktiskt driver fram att man gör en upphandling i konkurrens inom
            äldreomsorgen - på ett konstruktivt sätt, så att det verkligen
            händer någonting?
          </note>
          <note>
            Anf. 45 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Tyvärr finns det inte bara goda exempel från just
            ett sådant system som Margareta E Nordenvall nu förespråkar. Det
            finns också en del avskräckande exempel på hur det kan gå när
            man upphandlar sådana tjänster.
          </note>
          <note>
            Men jag vill hellre kommentera detta med rigiditet och hierarkier
            inom hälso- och sjukvården. Det är en viktig fråga, och det finns
            stora sådana problem. Jag är själv ganska förvånad över att det
            fortfarande är så mycket av revirstrider och av ett hierarkiskt
            sätt att artbeta inom hälso- och sjukvården. Detta tar också mycket
            energi och mycket tid och kraft av olika personalgrupper. Det
            har också gjort att parterna i Dagmaröverenskommelsen faktiskt
            lyfte fram behovet av verksamhetsutveckling. Sammanlagt 115 miljoner
            har avsatts för att stimulera utvecklingsinsatser på nationell
            nivå, för att bryta hierarkier och revirtänkande och för att utveckla
            arbetsorganisationen så att medarbetarnas kompetens tas till vara.
            Den största delen av pengarna som förs över till sjukvårdshuvudmännen
            går till just detta. Här finns också många goda exempel att följa.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1996/97:75 om socialbidragsnorm
          </note>
          <note>
            Anf. 46 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Marietta de Pourbaix-Lundin har frågat mig hur jag
            avser att agera för att en ny socialtjänstlag inte skall bli ytterligare
            försenad på grund av den nu föreslagna samordningen av flera stora
            och tunga regelverk, samt om jag är beredd att avstå från samordning
            av socialbidragsnivåerna och låta kommunpolitikerna själva bestämma
            ersättningsnivån.
          </note>
          <note>
            Låt mig först konstatera att socialbidragssystemet är en viktig
            del av det svenska välfärdssystemet. Socialbidraget utgör det
            yttersta skyddsnätet för enskilda eller familjer som av olika
            skäl inte kan klara sin försörjning. Det är olyckligt att socialbidraget
            i allt större utsträckning kommit att bli en vanlig försörjningsform
            för allt fler människor. För att komma till rätta med denna utveckling
            krävs främst en återgång till ett samhälle med full sysselsättning.
            Regeringen för därför också en samlad politik vars mål är att
            halvera den öppna arbetslösheten till år 2000.
          </note>
          <note>
            Andra frågor med nära anknytning till socialbidraget bereds inom
            regeringskansliet. Det är bl.a. förslag till ny arbetslöshetsförsäkring
            och nytt förtidspensionssystem. Inom det sociala området pågår
            eller planeras således en rad förändringar. För att bättre kunna
            överblicka konsekvenserna av det pågående förändringsarbetet har
            regeringen beslutat att skjuta på tidpunkten för propositionen
            om en ny socialtjänstlag. En proposition kommer dock att överlämnas
            till riksdagen under våren 1997. Tidpunkten för ikraftträdandet
            skall inte ändras utan den nya lagen skall som planerat börja
            fungera från den 1 januari 1998.
          </note>
          <note>
            Vad gäller frågan om regelsystemets närmare utformning vill jag
            framhålla att det vore synnerligen olämpligt av mig att här i
            kammaren föregå regeringens kommande beslut i frågan. Naturligtvis
            övervägs också frågor som rör det kommunala inflytandet inom ramen
            för det pågående arbetet med propositionen.
          </note>
          <note>
            Anf. 47 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Jag vill börja med att tacka socialministern för
            svaret, även om jag inte tycker att jag riktigt har fått svar
            på mina frågor. Men vi kanske kommer svaren litet närmare under
            debatten.
          </note>
          <note>
            Min första fråga var, precis som socialministern läste upp: Hur
            avser socialministern att agera för att en ny socialtjänstlag
            inte skall bli ytterligare försenad på grund av den nu föreslagna
            samordningen av flera stora och tunga regelverk?
          </note>
          <note>
            Socialministern svarar bara att det kommer att läggas fram en
            proposition under våren. Det är egentligen det svaret jag får.
          </note>
          <note>
            Då måste jag fråga: Vad är det som är annorlunda nu? Varför skall
            jag tro på att det kommer en proposition under våren? Jag har
            faktiskt fått samma svar tidigare. Jag har riktat en skriftlig
            fråga till socialministern och en muntlig fråga under frågestunden.
            Jag blev då lovad att det skulle komma en proposition under hösten.
            Vi vet att det har varit utlovat bra mycket tidigare av f.d. socialministern.
          </note>
          <note>
            Orsaken till förseningen är den s.k. samordningen med en del
            andra ganska tunga frågor. Det är som socialministern tar upp
            bl.a. arbetslöshetsförsäkringen och förtidspensionssystemet. Vad
            jag förstår skall man även titta på ungdomar och på vad man skall
            göra med äldre invandrare. Det är litet svårt för mig att tro
            att de frågorna skulle göra att man klarar av allt till mars.
            Därför frågar jag nu socialministern hur hon tänker agera för
            att det inte skall bli en ytterligare försening.
          </note>
          <note>
            Vi har ju sett att en hel del förslag har kommit och gått, och
            när det väl har kommit fram till beslut har man dragit tillbaka
            dem eller ändrat sig och upphävt redan fattade beslut. Med tanke
            på alla de stora frågor som skall lösas samtidigt som socialtjänstlagen
            kan man då undra om det verkligen är trovärdigt att säga att man
            hinner detta till mars.
          </note>
          <note>
            Frågan om samordning är inte ny. Redan hösten
          </note>
          <note>
            1995 tog den förra socialministern Ingela Thalén upp att man
            måste se över behovet av samordning.
          </note>
          <note>
            Min andra fråga var om socialministern kunde tänka sig att låta
            kommunalpolitikerna besluta om nivån för socialbidragsnormen.
            Där har jag inte fått något svar eftersom det bereds. Indirekt
            tolkar jag dock det som att man inte kommer att ge kommunalpolitikerna
            denna frihet. I så fall hade man ju kunnat lägga fram denna del
            av socialtjänstlagen redan nu -
          </note>
          <note>
            att kommunpolitikerna får besluta om nivån på socialbidrag.
          </note>
          <note>
            Vi vet att socialbidragskostnaderna ökar. Även om det senaste
            är att de just nu inte ökar längre räknar man med att kommunernas
            socialbidragskostnader för
          </note>
          <note>
            1996 kommer att vara ungefär 12 miljarder kronor.
          </note>
          <note>
            Ungefär en halv miljard kronors ökning beror på att man sänkt
            ersättningsnivåerna i socialförsäkring till
          </note>
          <note>
            75 %. Det är alltså ganska stora ökningar. Ändå vill man inte
            ge kommunalpolitikerna friheten att besluta om nivån.
          </note>
          <note>
            Min uppfattning är att kommunalpolitikerna faktiskt är bättre
            skickade än vi riksdagspolitiker att fatta beslut om nivån. De
            är nära människorna, och de kan se till de olika lokala förhållanden
            som finns. Inte minst tycker jag att det är den som betalar för
            socialbidraget, dvs. kommunens invånare och kommunalpolitikerna,
            som skall besluta om detta. Den som betalar skall också besluta.
            Nu blir det väldigt konstigt om riksdagen skall besluta och kommunerna
            fortfarande betala.
          </note>
          <note>
            Anf. 48 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Det är ohyggligt trist att behöva komma till riksdagen
            eller gå ut i ett pressmeddelande och meddela att en proposition
            blir försenad, särskilt när det är en lång lidandes historia med
            denna proposition. Jag kan också känna det på mina medarbetare
            i Socialdepartementet - vi hade alla önskat att vi kunnat komma
            loss med detta nu i december som det var tänkt.
          </note>
          <note>
            Å andra sidan tänker inte jag som socialminister gå fram med
            ett förslag som jag känner inte är tillräckligt förberett. När
            jag inte tycker att vi har något bra att komma med i en proposition
            väljer jag hellre att vänta än att det blir så att man måste dra
            tillbaka förslaget eller backa i en mängd avseenden.
          </note>
          <note>
            Vi har också kunnat konstatera att en del av det som fanns i
            Socialtjänstkommitténs förslag redan har sprungits förbi av en
            mycket snabb utveckling i samhället, inte minst en ekonomisk,
            vilket gör att vi får börja litet grand från början eller tänka
            om på några områden. I de fall där vi kommer med litet större
            strukturella förändringar vill vi gärna hinna bearbeta det så
            grundligt som det över huvud taget är möjligt.
          </note>
          <note>
            Det går inte att svara på Marietta de Pourbaix-
          </note>
          <note>
            Lundins fråga på annat sätt än att det är bara att jobba på ordentligt
            på departementet, tillsammans med mina medarbetare. Det finns
            nu ett slutdatum, och det är det som gäller. Det är den inriktning
            vi har, och även om vi får jobba hårt under julhelgen skall vi
            förstås klara av det.
          </note>
          <note>
            När det gäller normen i övrigt håller jag stenhårt på det: Låt
            oss nu få jobba med den här frågan och bereda den ordentligt,
            så kommer det i propositionen!
          </note>
          <note>
            Anf. 49 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Ja, det har varit ett långt lidande. Socialtjänstkommittén
            tillsattes egentligen inte av den borgerliga regeringen utan av
            den förra socialdemokratiska regeringen. Den har alltså hållit
            på ganska länge. Man kan förstås säga att den borgerliga regeringen
            kunde ha lagt fram förslag. Den lade fram förslag om vissa bitar,
            men det blev aldrig något förslag om just själva normen.
          </note>
          <note>
            Jag vill återkomma till principen, även om jag förstår att socialministern
            inte vill diskutera. Kan socialministern förklara för mig varför
            regeringen och
          </note>
          <note>
            Socialdemokraterna tror på kommunalpolitikerna när det gäller
            friskolorna - de är bra skickade att fatta beslut om bidragen
            till friskolorna - men inte när det gäller att fatta beslut om
            nivån på socialbidragsnormen?
          </note>
          <note>
            Jag blir heller inte riktigt lugnad när jag hör socialministern
            tala om hur man skall hinna med detta till våren. Nu skall man
            nästan börja om från början i vissa frågor, låter det som. Det
            låter väldigt oroande.
          </note>
          <note>
            Slutdatum har vi fått tidigare. Då var jag nästan ironisk och
            frågade om det var före jul det året. Nu kan man nästan fråga
            igen: Är det mars nästa år eller mars
          </note>
          <note>
            1998? Även om det är väldigt svårt för en politiker att garantera
            skulle jag vilja höra hur socialministern verkligen kan se till
            att det här kommer fram under våren.
          </note>
          <note>
            När det gäller svaret håller jag med socialministern på en punkt:
            Socialbidrag var aldrig tänkt som en försörjning, vilket det har
            blivit för väldigt många.
          </note>
          <note>
            Det var egentligen tänkt som en tillfällig hjälp. Jag håller
            med om att man måste göra någonting för att komma till rätta med
            det.
          </note>
          <note>
            Men återigen: Hur tänker socialministern agera så att det inte
            blir försenat? Svaret jag fick för några minuter sedan gjorde
            mig absolut inte lugnare.
          </note>
          <note>
            Anf. 50 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Först kan jag tala om att den borgerliga regeringen
            trots att den hade chansen inte lade fram ett enda förslag, vad
            jag kan påminna mig. Det
          </note>
          <note>
            Socialtjänstkommittén kom med ligger alldeles obearbetat. Men
            det hade den alltså haft chans att göra.
          </note>
          <note>
            Vi har faktiskt skrivit en hel del och har många texter klara,
            så Marietta de Pourbaix-Lundin behöver nog inte vara så oroad.
            Sedan har jag ingen skyldighet att tala om exakt hur vi arbetar
            på departementet. Det handlar om att jobba med det här, att skriva
            och komma loss. Dessutom behöver det skickas till Lagrådet och
            annat. Det är alltså ett sedvanligt departementsarbete som pågår.
          </note>
          <note>
            Anf. 51 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Socialministern valde att inte svara på min principiella
            fråga om tilltron till kommunalpolitikerna. Det är något man har
            ibland när ändamålet helgar medlen, som jag upplever det, men
            inte alltid.
          </note>
          <note>
            Jag hade hoppats få svaret att man har tilltro till politikerna
            även när det gäller socialpolitiken. Det är faktiskt en väldigt
            viktig fråga. Oavsett vilket parti kommunalpolitikerna tillhör
            har de nog uppfattningen att om kommunen betalar är det också
            kommunen som skall besluta.
          </note>
          <note>
            Det har varit ganska tydligt, i alla fall från den förra socialministern
            Ingela Thalén, att om man skulle införa en riksnorm skulle kommunerna
            inte få mer pengar. Nu kan man egentligen säga att finansieringsprincipen
            är satt ur spel, eftersom socialbidragen kostar kommunerna så
            mycket mer på grund av att staten har sänkt ersättningsnivåerna.
            Sänkningen av ersättningsnivåerna måste ju ändå innebära att regeringen
            tror att man kan leva på den nivån, och då är det konstigt att
            socialbidragen inte får bestämmas av kommunalpolitikerna. Egentligen
            behövs det ju ingen samordning över huvud taget av socialbidragsnormen
            om man låter kommunalpolitikerna få ansvaret att bestämma över
            det som de faktiskt är bäst skickade att bestämma över.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 16.19 på förslag av talmannen att ajournera
            förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            11 § Svar på interpellation 1996/97:58 om
          </note>
          <note>
            Botniabanan
          </note>
          <note>
            Anf. 52 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Per-Ola Eriksson har frågat mig om jag är beredd
            att ta initiativ till byggande av Botniabanan och att prioritera
            Botniabanan som ett TEN-
          </note>
          <note>
            projekt.
          </note>
          <note>
            Den särskilda utredare som på regeringens uppdrag analyserat
            förutsättningarna för en utbyggnad av
          </note>
          <note>
            Botniabanan och som redovisade sitt uppdrag den 14
          </note>
          <note>
            juni 1996 har gjort bedömningen att Botniabanans samhällsekonomiska
            nytta är ungefär lika stor som dess kostnad. Banverket hävdar
            dock att Botniabanans samhällsekonomiska lönsamhet är större än
            vad den särskilda utredaren redovisat. Vidare har utredaren konstaterat
            att anläggningskostnaden är ca 10
          </note>
          <note>
            miljarder kronor och att det först när Botniabanan är utbyggd
            i sin helhet mellan Sundsvall och Umeå som den får en avgörande
            betydelse för regionens trafikförsörjning.
          </note>
          <note>
            Väl fungerande järnvägskommunikationer i Norrland är en viktig
            förutsättning bl.a. för att näringslivet i norra Sverige skall
            kunna vara konkurrenskraftigt på den internationella marknaden.
            Avsaknaden av en järnväg längs Norrlands relativt tätbefolkade
            kuststräckor begränsar möjligheterna till en effektiv trafikförsörjning.
          </note>
          <note>
            Botniabanan medför betydligt kortare restider med tåg mellan
            orterna längs Norrlandskusten, och näringslivet ges möjligheten
            till effektivare godstransporter. En utbyggnad av Botniabanan
            innebär att kapaciteten för godstransporter på järnväg mer än
            fördubblas jämfört med i dag och att känsligheten för störningar
            i järnvägstransporterna i övre Norrland minskar. Genom möjligheterna
            till dagpendling för boende längs banan vidgas arbetsmarkanden
            och tillgängligheten till t.ex. högre utbildning. Botniabanan
            möjliggör en restid mellan exempelvis Umeå och
          </note>
          <note>
            Stockholm på 5 timmar och 15 minuter med snabbtåg.
          </note>
          <note>
            Trots den enligt utredaren låga samhällsekonomiska lönsamheten
            finns det därför faktorer som talar för ett genomförande av Botniabanan.
            En första utbyggnadsetapp mellan Örnsköldsvik och Husum ingår
            i den av regeringen fastställda stomnätsplanen.
          </note>
          <note>
            EU har antagit riktlinjer för utbyggnad av transeuropeiskt nätverk
            för transporter, TEN. I detta nätverk ingår bl.a. vissa av Sveriges
            viktigaste befintliga och planerade järnvägar fram till år 2010.
            Botniabanan ingår inte i detta nätverk, eftersom den endast till
            en del ingår i de nuvarande långsiktiga utbyggnadsplanerna. Det
            ekonomiska bidraget från EU uppgår till maximalt 50 % för utredningar
            och maximalt 10 %
          </note>
          <note>
            för investeringar. Möjligheterna att erhålla EU-bidrag är dock
            begränsade beroende på knappa resurser i
          </note>
          <note>
            EU:s budget. Under de närmaste åren avsätts medlen inom EU främst
            för utredningar av 14 prioriterade projekt, däribland den s.k.
            nordiska triangeln mellan
          </note>
          <note>
            Köpenhamn, Stockholm, Oslo och Helsingfors.
          </note>
          <note>
            Regeringen kommer inom kort att lägga fram en proposition med
            förslag till inriktning av infrastrukturinvesteringar för de närmaste
            tio åren. En av utgångspunkterna för denna proposition är en miljöanpassning
            av transportsystemet. En annan utgångspunkt är Europaperspektivet.
            Närmare riktlinjer för vilka investeringar som skall genomföras
            i det nationella järnvägsnätet kommer att presenteras i propositionen.
          </note>
          <note type="speaker">
            Anf. 53 PER-OLA ERIKSSON (c):
          </note>
          <note>
            Fru talman! Först ber jag att få tacka kommunikationsministern
            för svaret på min interpellation. I och med det svenska och även
            det finska medlemskapet i
          </note>
          <note>
            EU har en nordlig dimension adderats till den europeiska unionen.
            Det gäller här en del av Europa som är mycket glesbefolkad och
            som har långa transportsträckor, och därför har dessa områden
            också särskilda problem. Det finns därmed särskilda skäl att utveckla
            kommunikationssystemet, inte minst järnvägssystemet, i denna del
            av Sverige. Därför har Botniabanan en stor betydelse för människorna
            i den delen av landet.
          </note>
          <note>
            Som kommunikationsministern kan notera är det flera företrädare
            för den norra delen av landet, från olika partier, som är engagerade
            i debatten här i kväll.
          </note>
          <note>
            Projektet Botniabanan är utomordentligt viktigt för transporterna
            till och från den norra delen av landet. Botniabanan har utretts
            och diskuterats under många år. Det har ibland varit många negativa
            besked, andra har varit positivare, men när man ser på remissvaren
            på den senaste utredningen ser man att några tunga remissinstanser
            säger att Botniabanan är av stor betydelse och bör byggas. Från
            SJ uttalas också att en utbyggnad av tågtrafiken kommer att bli
            konkurrenskraftig och rationell, samtidigt som man med Botniabanan
            skulle kunna lösa kapacitetsproblem i denna del av landet.
          </note>
          <note>
            Botniabanan brukar betecknas som den bandel som sträcker sig
            upp till Umeå, men kommunikationsministern, som har läst geografi,
            vet att det finns en del av Sverige också norr om Umeå. Det är
            viktigt att ha en vision för Botniabanan som innefattar delen
            norr om Umeå, nämligen att länka samman den del av järnvägssystemet
            som finns i Västerbotten i övrigt och i Norrbotten. Botniabanan
            kan slutgiltigt kompletteras med det järnvägssystem som börjar
            i Torneå och
          </note>
          <note>
            Haparanda.
          </note>
          <note>
            Jag ser en utveckling av Botniabanan som ett första steg på vägen
            mot att underlätta den gränsöverskridande Finlandstrafiken. Den
            påbörjade upprustningen av Haparandabanan måste ses som en del
            i att skapa ett sammanhängande järnvägssystem från den finska
            gränsen, längs hela Norrlandskusten osv.
          </note>
          <note>
            Det är också viktigt att det här projektet blir ett s.k. TEN-projekt,
            och jag hoppas att regeringen via kommunikationsministern i förhandlingar
            med EU
          </note>
          <note>
            kan lyfta fram detta som ett viktigt projekt. De tidigare angivna
            14 projekten har ju företrädesvis en lokalisering söder om Stockholm.
            Det finns faktiskt en bygd norr därom.
          </note>
          <note>
            Genomförs Botniabanan, som jag hoppas, och den dessutom kan länkas
            samman med det finska och även med det nordryska järnvägssystemet,
            finns det möjligheter att få en betydande kapacitet för transporter
            från den norra delen av Europa, bl.a. från Kolahalvön.
          </note>
          <note>
            Det finns också ett mycket stort intresse från den delen av Europa
            att förlägga järnvägstransporter genom Sverige.
          </note>
          <note>
            Fru talman! Jag hoppas att kommunikationsministern aktivt medverkar
            till att Botniabanan och Ostkustbanan kan genomföras. Om så sker
            kommer Gunnar Hedlunds idé från 1960-talet, då han talade om en
            sammanhållen ostkustbana från den finsk-svenska gränsen och ned
            längs hela Norrlandskusten, att bli förverkligad. Det skulle dessutom
            också glädja människorna i den del av landet som är betjänt av
            detta.
          </note>
          <note type="speaker">
            Anf. 54 AGNETA LUNDBERG (s):
          </note>
          <note>
            Fru talman! En satsning på byggandet av Botniabanan är en satsning
            på miljön och på framtiden. I dag har Stambanan mellan framför
            allt Vännäs och Bräcke en standard som gör att banans kapacitet
            har nått sitt maximum. Redan när banan byggdes för snart 100 år
            sedan beslöt man att bygga med en lägre standard.
          </note>
          <note>
            Orsaken var den att man visserligen ansågs projektet vara viktigt
            men tyvärr inte hade tillräckligt med pengar för att bygga med
            den högre standard som man önskade.
          </note>
          <note>
            Nu står vi inför samma strategiska vägval, som innebär litet
            av att vinna eller försvinna för Norrland.
          </note>
          <note>
            Vi som bor i Norrland tror på framtiden och är därmed beredda
            att arbeta för den. En viktig strategisk satsning för att klara
            detta är byggandet av Botniabanan, bl.a. för att trygga godstransporterna.
          </note>
          <note>
            Utan ett godtagbart järnvägssystem för Norrland hämmas nationellt
            sett viktiga utvecklingsfrågor. Vårt exportintensiva näringsliv
            kan inte uppfylla regeringens uttalade ambitioner att öka takten
            i förädlingen av våra råvaror. Därmed förlorar landet möjligheter
            till ökade exportintäkter och flera arbetstillfällen, och den
            långsiktiga konkurrenskraften hotas. Investeringsviljan går ned,
            och nyinvesteringar och expansion riskerar att i betydande del
            hamna utanför landet.
          </note>
          <note>
            Den ekonomiska och miljömässiga hållbarheten äventyras allvarligt
            när miljökraven och naturresurshushållningskraven höjs. Transportkostnaderna
            ökar, och därmed försämras exportindustrins konkurrenskraft. Möjligheterna
            till en positiv utveckling i Barentsområdet hämmas liksom Sveriges
            möjligheter att dra nytta av sitt fördelaktiga läge i förhållande
            till de kraftigt växande marknaderna i öster.
          </note>
          <note>
            En fullt utbyggd Botniabana är det mest effektiva sättet att
            vända dessa hot till möjligheter att möta framtiden offensivt.
            Botniabanan ger dessutom starkt förbättrade förutsättningar för
            en god samverkande regional funktion. Det är viktigt att komma
            ihåg att
          </note>
          <note>
            Norrlandskusten har ca 800 000 invånare och en nationellt sett
            mycket hög exportintensitet.
          </note>
          <note>
            För att uppnå en av regeringsförklaringens målsättningar är det
            viktigt att vi får en ur miljösynpunkt väl fungerande infrastruktur
            även i Norrland. Delar kommunikationsministern min uppfattning
            om Botniabanan, och är ministern beredd att föreslå en fullt utbyggd
            Botniabana?
          </note>
          <note>
            Vid byggandet av Botniabanan uppstår förbättringar av stor betydelse
            för godsflödena från det exportintensiva Norrbotten. Botniabanan
            är dessutom en förutsättning för regional och interregional tågtrafik
            under dagtid som i dag saknas. Delar av inlandets viktiga råvaror
            når kustens industrier på ett effektivare och miljömässigt bättre
            sätt. Inlandet får dessutom spin-off-effekter av ett väl fungerande
            kuststråk.
          </note>
          <note>
            Investeringarna i Botniabanan är långsiktiga satsningar på att
            lösa dagens uppenbara brister i det nationella järnvägssystemet
            och skapar förutsättningar för regional utveckling. Ett positivt
            beslut nu är utomordentligt viktigt för att ge de rätta signalerna
            till näringslivet, såväl till stora som till små företag, om statens
            ambitioner och om de långsiktiga förutsättningarna för regionens
            utveckling.
          </note>
          <note>
            Att bygga Botniabanan nu är också att göra det i rätt tid med
            utgångspunkt i den höga arbetslöshet som råder, inte minst i vår
            region. Jag ser med förväntan fram emot ett positivt beslut vad
            gäller utbyggnad av
          </note>
          <note>
            Botniabanan.
          </note>
          <note type="speaker">
            Anf. 55 BENGT HURTIG (v):
          </note>
          <note>
            Fru talman! Det var bra att den här interpellationen väcktes.
            Svaret är inte helt avvisande utan andas en viss positivitet inför
            det här projektet. Vi tycker naturligtvis att det hade varit bättre
            med ett klart ja, men det kanske kommer så småningom.
          </note>
          <note>
            Jag har ingenting emot att man försöker att göra
          </note>
          <note>
            Botniabanan till ett TEN-projekt och att det drivs med kraft,
            men man må också vara realist och se på hur
          </note>
          <note>
            TEN-projektens fem, sex järnvägsprojekt har behandlats av finansministrarna.
            Såvitt jag förstår har de i stort sett dumpat dessa järnvägsprojekt
            och har kvar kanske nio projekt, som huvudsakligen är vägprojekt.
          </note>
          <note>
            De har haft hög prioritet tidigare, men finansministrarna i EU
            har skruvat ned förväntningarna på dem.
          </note>
          <note>
            Det förefaller som om man i EU liksom i många medlemsländer har
            en effektiv lobbyverksamhet för åkeribranschen och för vägtrafiken.
          </note>
          <note>
            Det är alltså risk för att möjligheterna att få tillgång till
            EU-pengar är begränsade, men naturligtvis skall vi driva den frågan.
            De får dock enligt min mening inte betraktas som en förutsättning
            för initiativ och för påbörjande av projektet. Vi får nog räkna
            med att använda egna pengar på det här området.
          </note>
          <note>
            Blir det bättre ordning i Ryssland och om handeln kan utvecklas
            - den börjar så smått att utvecklas, och godstrafiken via Haparanda
            ökar - kommer det att finnas ett avsevärt behov. Vi får komma
            ihåg att det i
          </note>
          <note>
            Finlands närområde bor bortåt 4 miljoner människor, som har ett
            stort behov av att bedriva handel över det här området. Det är
            en handel som inte lätt kan bedrivas med båttrafik, bl.a. på grund
            av isförhållandena.
          </note>
          <note>
            Vi satte tidigare upp viktiga trafikpolitiska mål här i riksdagen:
            förbättrad miljö, höjd tillgänglighet, ökad säkerhet, större effektivitet
            och bättre regional balans.
          </note>
          <note>
            Jag tycker att Botniabanan i samtliga dessa avseenden är positiv.
            Det är fullt klart att den kommer att leda till kraftiga minskningar
            av koldioxidutsläppen, till förkortningar av restider och till
            snabba dagtågsförbindelser mellan städerna på Norrlandskusten.
          </note>
          <note>
            Vi kommer att kunna minska vägtrafiken med förmodligen 100-140
            miljoner kilometer per år.
          </note>
          <note>
            Transportkostnaderna för industrierna kommer att minska till
            följd av minskade avstånd, kortare tider och högre tågvikter.
            Naturligtvis är det också positivt för den regionala balansen.
          </note>
          <note>
            Jag tycker också att man förutom de rent matematiska bedömningarna
            av ekonomin måste ta hänsyn till den miljömässiga hållbarheten
            och sårbarheten i järnvägssystemet. Det gäller dessutom kompetensförsörjningen
            i kuststäderna och sysselsättningseffekterna. Räknar man med dem
            i kalkylerna, är det ganska självklart att det här projektet bör
            dras i gång snart som möjligt.
          </note>
          <note type="speaker">
            Anf. 56 LENA SANDLIN (s):
          </note>
          <note>
            Fru talman! Effektiva transporter och goda kommunikationer är
            av stor betydelse för framtiden. För hela Sverige men framför
            allt för de norra delarna skulle Botniabanan ha en mycket stor
            betydelse. Med en Botniabana mellan Kramfors i söder och Umeå
            i norr, som knyts ihop via Ådalsbanan med Ostkustbanan, bildas
            en komplett järnvägskorridor mellan
          </note>
          <note>
            Stockholm och Umeå.
          </note>
          <note>
            Företagen i Norrland har långa avstånd till marknaden, och på
            grund av det måste vi ha snabba och billiga transporter för godset.
            Våra företag agerar på en global marknad i en allt hårdare konkurrens.
          </note>
          <note>
            Stambanan genom övre Norrland är enkelspårig med i synnerhet
            nattetid hög belastning. Det innebär att tågen ofta måste stanna
            för möten med andra tåg. I
          </note>
          <note>
            en studie på sträckan Bollnäs-Vännäs kan man konstatera att tågen
            i dag står stilla 3-7 timmar per dygn på grund av möten, och det
            är inte acceptabelt i längden.
          </note>
          <note>
            Stambanans konstruktion med snäva kurvradier gör att hastigheten
            blir mycket begränsad. Vanligtvis ligger den mellan 80 och 100
            kilometer i timmen, och godstågens vikt måste begränsas till 900
            ton med ett enkellok. Det kan jämföras med att 160 kilometer i
            timmen eller mer är vanligt i de södra landsdelarna.
          </note>
          <note>
            Godstågen tillåts väga 1 400 ton med ett enkellok.
          </note>
          <note>
            Res- och transporttiderna blir därmed längre och nyttolasten
            lägre genom den norra landsändan, och trafikeringskostnaderna
            blir då högre.
          </note>
          <note>
            Med en Botniabana i kombination med stambanan genom övre Norrland
            skapas i princip ett dubbelspår från Umeå och söderut, även om
            det är tre till fem mils mellanrum mellan bandelarna. Det här
            skulle tillgodose industrins behov av snabba och effektiva transporter.
            Samtidigt skulle det förkorta restiden för persontrafiken mellan
            orterna längs Norrlandskusten.
          </note>
          <note>
            I svaret till Per-Ola Eriksson betonar statsrådet
          </note>
          <note>
            Botniabanans fördelar. Till morgonkaffet i morse kunde jag läsa
            i tidningen att en satsning på Botniabanan kommer i infrastrukturpropositionen,
            som presenteras på fredag. Det skulle handla om en förstärkning
            av spåren på den s.k. Ådalsbanan norr om
          </note>
          <note>
            Sundsvall och om att tillsätta en förhandlingsman för att hitta
            den resterande finansieringen.
          </note>
          <note>
            För mig verkar det som om det finns en samsyn mellan regeringen
            och oss om behovet av en botniabana. Problemet består egentligen
            bara av att hitta finansieringen. Det har jag mycket stor förståelse
            för, eftersom ekonomin oftast är problemet i sådana här fall.
          </note>
          <note>
            Men i det statsrådet säger i sitt svar och med anledning av de
            läckor från infrastrukturpropositionen som medierna presenterade
            i morse tolkar jag in att det inte bara är den första etappen
            av Botniabanan som skall byggas, utan att hela projektet skall
            åstadkommas under den här tioårsperioden. Jag vill fråga statsrådet:
            Gör statsrådet samma tolkning?
          </note>
          <note type="speaker">
            Anf. 57 TORSTEN GAVELIN (fp):
          </note>
          <note>
            Fru talman! Jag vill anknyta till det svar som ministern har
            lämnat. På slutet står det att en av utgångspunkterna för denna
            proposition, alltså den som kommer på fredag, är att man skall
            miljöanpassa transportsystemen. Jag vill ge inlandsaspekter på
            denna kustbana. Många gånger har jag hört argument från mina hemtrakter
            där man säger: Du kan väl inte tycka att Botniabanan är så bra,
            eftersom du kommer från inlandet, och det här är ju en kustbana.
            Jag måste erkänna att allra först när jag fick höra om Botniabanan
            var jag tvärnegativ. Men jag ändrade mig väldigt snabbt, efter
            att ha tänkt igenom saken litet grand.
          </note>
          <note>
            Jag skall bara ta upp en detalj, en inlandsaspekt, och det gäller
            råvaruförsörjningen till två av våra stora industrier som ligger
            vid kusten, nämligen Husum och Obbola. De industrierna skulle
            bli försörjda med järnväg via en Botniabana. De får nu sin råvara
            i huvudsak från inlandet och nästan uteslutande per lastbil, eftersom
            det är kostsamt att lyfta över virket från lastbil till järnväg
            uppe vid Inlandsbanan och sedan lasta om det till lastbil igen
            nere vid kusten. Det blir för dyrt. Därför går lastbilarna nu
            på vägarna från inlandet till dessa industrier.
          </note>
          <note>
            Det är inte få lastbilar, det är väldigt många lastbilar. Det
            råder väl inget tvivel om att det skulle vara en kraftfull miljöanpassning
            av transportsystemet om tvärbanorna Storuman-Hällnäs, Forsmo-Hoting
            kunde utnyttjas mycket mer för rundvirkestransporterna till de
            här industrierna. Och det skulle vara möjligt om
          </note>
          <note>
            Botniabanan byggs. Det är alltså inte bara så att Botniabanan
            har stor betydelse för framtiden i kuststäderna och för deras
            utveckling, som är mycket väsentlig, utan även för skogsbruket
            i inlandet har Botniabanan stor betydelse.
          </note>
          <note>
            Anf. 58 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Det är intressant att man precis dagarna innan en
            stor och viktig proposition skall läggas fram kan ägna sig åt
            att tolka läckor. Jag har också försökt att tolka läckor, som
            Lena Sandlin har gjort.
          </note>
          <note>
            Ibland kan man få de mest fantastiska tolkningar.
          </note>
          <note>
            Men när det gäller Botniabanan skulle jag vilja säga så här:
            Jag tror att alla kan vara överens om att det här är ett stort
            och viktigt projekt, även om det är dyrt. Det är ett väldigt dyrt
            projekt också. Jag tror inte heller att det är obekant för debattörerna
            att jag har jobbat hårt de senaste månaderna för att hitta finansiering
            för att förverkliga hela Botniabanan mellan
          </note>
          <note>
            Sundsvall och Umeå under den kommande tioårsperioden. Min bedömning
            är nu att det skall vara möjligt att genomföra hela Botniabanan,
            från Sundsvall till
          </note>
          <note>
            Umeå, under tioårsperioden.
          </note>
          <note>
            Jag menar att vi nu skall hitta vägar att klara finansieringen.
            Det innebär att regionala företrädare också måste bidra med ett
            aktivt och konstruktivt arbete. Så kunde vi lösa finansieringsproblemen
            i södra Sverige, så måste vi kunna lösa finansieringsproblemen
            till en del också i den här regionen. Jag vet att det finns ett
            aktivt intresse, därför menar jag att vi skall tillsätta en förhandlingsman
            för att med de berörda - det är vi som befinner oss i den här
            salen, dvs.
          </note>
          <note>
            regering och riksdag, men också företrädare för de berörda kommunerna
            och för regionen - hitta möjligheter för en delvis regional finansiering.
          </note>
          <note>
            Det här måste få ta några månader, men inriktningen är att vi
            skall klara detta under tioårsperioden.
          </note>
          <note>
            Under den kommande planperioden skall vi kunna säga att vi har
            ett "dubbelspår", som jag tror Lena
          </note>
          <note>
            Sandlin uttryckte det, utmed Norrlandskusten.
          </note>
          <note>
            När det gäller TEN delar jag Bengt Hurtigs uppfattning att TEN
            inte ger så mycket pengar. Det har varit svårt att få Europas
            finansministrar att ställa upp på mer slantar till både väg- och
            järnvägsprojekt, vill jag dock säga. Men 1999 skall Transeuropeiska
            nätverket omförhandlas, och befinner sig Botniabanan då, vilket
            den kommer att göra enligt min mening -
          </note>
          <note>
            om riksdagen tycker likadant som jag - inom den nationella stomnätsplanen,
            finns det också möjligheter att lägga in Botniabanan som ett av
            de prioriterade projekten.
          </note>
          <note type="speaker">
            Anf. 59 BENGT HURTIG (v):
          </note>
          <note>
            Fru talman! Jag tycker att det var förhållandevis positiva tongångar.
            Vi hoppas att detta kommer att följas upp i propositionsskrivningarna.
          </note>
          <note>
            Det finns de som argumenterar för att det skulle vara ett sätt
            för EU att rehabilitera sitt anseende i norra Sverige om man stöder
            ett sådant här projekt.
          </note>
          <note>
            Kommer man att stödja det är de pengarna naturligtvis välkomna.
            Men det skulle också vara en stimulans för dem som tror på järnvägstrafiken
            i Norrland. Det förtroendet har ibland sviktat, när man har erfarit
            de kriser som SJ råkar in i och att man helt enkelt tappar en
            del av godstrafiken.
          </note>
          <note>
            Vi får väl avvakta propositionen och hoppas att de tongångar
            som finns här kommer att följas upp.
          </note>
          <note type="speaker">
            Anf. 60 LENA SANDLIN (s):
          </note>
          <note>
            Fru talman! Jag vill börja med att tacka statsrådet för ett oerhört
            positivt svar. Genom de kontakter som jag har haft hemma i Västerbotten
            och med resten av regionen har jag förstått att man är väldigt
            angelägen om att det här projektet skall komma till stånd. Alltså
            kommer man också att vara beredd att konstruktivt medverka till
            att så sker. Därför känner jag mig väldigt optimistisk och positiv
            i dag.
          </note>
          <note>
            Jag vill avslutningsvis tacka statsrådet för initiativet till
            den här utvecklingen för Norrland och för hela
          </note>
          <note>
            Sverige. Tack så mycket!
          </note>
          <note type="speaker">
            Anf. 61 AGNETA LUNDBERG (s):
          </note>
          <note>
            Fru talman! Jag skall fatta mig kort och egentligen säga precis
            samma sak som Lena Sandlin. Jag skulle också vilja uttrycka den
            stora glädjen över att man har tagit till sig det här projektet
            så ordentligt som man har gjort och även haft den här fina dialogen
            med politiker och andra i vår region. Jag hoppas att detta nu
            skall gå väldigt fort. Det är vad vår region och hela
          </note>
          <note>
            Norrland behöver. Tack!
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 1996/97:78 om Posten AB
          </note>
          <note>
            Anf. 62 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Per Westerberg har frågat mig dels vilka åtgärder
            som jag tänker vidta i syfte att tillförsäkra staten och dess
            medborgare att Posten AB:s agerande inte leder till negativa ekonomiska
            konsekvenser, dels vilka åtgärder jag tänker vidta för att
          </note>
          <note>
            Posten AB skall uppfylla regeringens krav på "att bedriva sin
            verksamhet på ett sätt som motsvarar högt ställda krav på etik
            och moral" vilket framhölls i den nyligen behandlade propositionen
            om ändringar i postlagen.
          </note>
          <note>
            Bakgrunden till frågorna är att Konkurrensverket ålagt Posten
            AB ett vite om 50 miljoner kronor om
          </note>
          <note>
            Posten AB inför ett nytt prisdifferentieringssystem.
          </note>
          <note>
            Ett sådant skadeståndskrav skulle kunna leda till att
          </note>
          <note>
            Posten AB gör en ekonomisk förlust.
          </note>
          <note>
            Som svar på frågorna vill jag återigen hänvisa till vad regeringen
            säger i sin proposition med förslag till ändringar i postlagen.
            Posten bör verka under liknande förutsättningar som privata aktiebolag.
            En skillnad är dock att Posten inte enbart har lönsamhetskrav
            på sig utan även krav i form av de särskilda mål som statsmakterna
            har satt upp. Givetvis skall Posten bedriva sin verksamhet, liksom
            alla andra statliga bolag, på ett sätt som motsvarar högt ställda
            krav på etik och moral.
          </note>
          <note>
            Jag har informerats om att Posten AB överklagat
          </note>
          <note>
            Konkurrensverkets beslut. Jag vill ytterligare en gång understryka
            att den konkurrensrättsliga prövningen inte är en fråga för regeringen.
            Prövningen avgörs i domstol och i detta fall ytterst av Marknadsdomstolen
            liksom i andra konkurrensrättsliga frågor. Det är genom denna
            prövning som konkurrensneutraliteten på marknaden skall säkerställas
            och inte på något annat sätt.
          </note>
          <note>
            Det är viktigt att poängtera att utvecklingen inom postområdet
            kräver ständig översyn och anpassning av formerna för samhällsservice.
            Som ansvariga för att en rikstäckande post- och kassaservice kan
            upprätthållas i hela landet är vi givetvis oerhört angelägna att
            de regionala och sociala målen uppnås även i framtiden. Kommunikationsdepartementet
            avser därför att ge i uppdrag till en oberoende konsult att se
            över Postens ekonomi och dess möjligheter att även fortsättningsvis
            erbjuda rikstäckande post- och kassaservice.
          </note>
          <note type="speaker">
            Anf. 63 PER WESTERBERG (m):
          </note>
          <note>
            Fru talman! Först ber jag att få tacka kommunikationsministern
            för svaret på mina frågor.
          </note>
          <note>
            Sedan den tidigare interpellationsdebatten om
          </note>
          <note>
            Posten har alltså Posten ånyo fällts av Konkurrensverket. Det
            är den femtonde gången i ordningen, och övriga mål ligger i olika
            former av överklagande i tingsrätt respektive marknadsdomstol.
          </note>
          <note>
            I föregående interpellationsdebatt uttalade kommunikationsministern
            sitt förtroende för styrelsen och dess agerande, och den andra
            sak som tillkommit sedan dess är att detta har tagits till intäkt
            inom ett antal interna källor i olika sammanhang för att kommunikationsministern
            har tagit ställning i rättstvisten för Posten mot Konkurrensverket,
            vilket i sig skulle behöva ett tillrättaläggande.
          </note>
          <note>
            Den tredje saken är att vi har en proposition där det står att
            man har högt ställda krav på etik och moral. Det borde också innebära,
            enligt min uppfattning, att vi gör vad vi kan för att sansa debatten
            och slippa en del av de underligheter som i dag förekommer.
          </note>
          <note>
            Jag är medveten om att man i många sammanhang kan bli felciterad
            i press. Jag har själv blivit det vid ett flertal tillfällen.
            Men jag tycker att felaktigheterna i
          </note>
          <note>
            Postens lednings uttalanden i Göteborgsposten under den gångna
            helgen är väl yviga och väl många. De flesta uttalandena innehåller
            grava felaktigheter i förhållande till verkligheten.
          </note>
          <note>
            Jag tycker också att de annonskampanjer som
          </note>
          <note>
            Posten har bedrivit under den gångna tiden inte har varit till
            Postens fördel. Annonsen om att jorden är platt, att Elvis bor
            i ett radhus utanför Sundsvall och att Posten finansieras med
            skattemedel är snarast fördummande i debatten, i synnerhet som
            det huvudsakliga påståendet inte heller är korrekt i och med att
          </note>
          <note>
            Posten de facto till en viss del åtminstone finansieras med skattemedel.
          </note>
          <note>
            Jag är glad över att vi kommer att få en ekonomisk genomlysning
            av Postens ekonomi och därmed möjligheter att utvärdera vad som
            gäller i lönsamhet för de olika delarna. Jag är litet förvånad
            över att statens egna bolag inte kan lysas igenom av Riksrevisionsverket,
            utan att vi tvingas ta till utomstående konsulter för detta.
          </note>
          <note>
            Konkurrensverket har klart markerat att det är helt riktigt och
            förenligt med konkurrenslagstiftningen att ha kostnadsbaserade
            taxor. Det man i praktiken har vänt sig emot är snarare priser
            som satts i avsikt att med taktikprissättning försöka slå ut olika
            typer av konkurrenter.
          </note>
          <note>
            Fru talman! Jag vill betona att jag vill ha en stark, effektiv
            post och att jag vill att den skall syssla med det den är bra
            på, nämligen kärnverksamheten, dvs.
          </note>
          <note>
            att dela ut post och att sköta kassaservice. Jag skulle därför
            vilja ställa några kompletterande frågor till kommunikationsministern,
            inte minst med tanke på den aviserade bolagsstämman.
          </note>
          <note>
            Anser kommunikationsministern att de högt ställda kraven på etik
            och moral för Posten även bör gälla pressdebatten och Postens
            ledning? Anser vidare kommunikationsministern att Posten bör koncentrera
            sig kring kärnverksamheten, nämligen brevutdelning, att sköta
            kassaservice och viss paketbefordran, i stället för att syssla
            med en ganska yvig struktur av diverse bolag? Avser kommunikationsministern
            att markera att hennes inställning i det jag tidigare nämnde,
            dvs. förtroendet för styrelsen och dess agerande, inte gäller
            den pågående rättstvisten, i och med att sådana påståenden i diverse
            press har förekommit?
          </note>
          <note>
            Anf. 64 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Jag skall börja med den aviserade bolagsstämman.
            Såvitt jag vet har ingen kallelse utgått till någon extra bolagsstämma.
          </note>
          <note>
            Det faktum att jag uttalar mitt förtroende för styrelsen - och
            det fortsätter jag att göra - är inte på något sätt ett ställningstagande
            i en tvist som pågår mellan olika instanser. Jag kan för övrigt
            konstatera att Stockholms tingsrätt i dag har meddelat inhibition
            vad gäller Konkurrensverkets beslut den
          </note>
          <note>
            22 november. Man kan väl bara konstatera att den processen pågår.
            Jag menar att det är väldigt viktigt att varken regering eller
            riksdag går in och recenserar eller har synpunkter på den behandlingen.
          </note>
          <note>
            Det är viktigt att Posten kan redovisa en långsiktig affärsstrategi.
            Det är också viktigt att Posten kan redovisa sina möjligheter
            att fortsätta med en rikstäckande postservice. Det har slagits
            fast i den här kammaren i samband med förändringarna i postlagen,
            och det kommer också att slås fast i det avtal som kommer att
            skrivas på inom de närmaste dagarna och som handlar om tiden framöver,
            från den 1 januari
          </note>
          <note>
            1997.
          </note>
          <note>
            Men för att vi skall slippa den här typen av sifferexercis och
            debatter om vad som är rätt och fel menar jag att det är väldigt
            viktigt med en långsiktig analys av den ekonomiska situationen,
            så att vi har samma grund att stå på när vi fortsätter debatten.
          </note>
          <note type="speaker">
            Anf. 65 PER WESTERBERG (m):
          </note>
          <note>
            Fru talman! När det gäller ansvaret för Konkurrensverkets olika
            utslag tycker jag det är centralt att vi kan slippa den långa
            följetongen av ärenden mellan
          </note>
          <note>
            Posten och Konkurrensverket. Har man varit uppe 15
          </note>
          <note>
            gånger borde man inte behöva testa konkurrenslagen mera, i synnerhet
            eftersom utslagen är mycket rikligt motiverade. Då borde man kunna
            lära sig hur man skall hantera detta i likhet med nästan alla
            andra företag som förekommer på marknaden. Det här skapar ingen
            bra bild, vare sig av Posten eller av svenska staten som ägare
            av bolag. Jag hoppas att kommunikationsministern är beredd att
            försöka hjälpa till med att få en hyfsning eller en avslutning
            av de strider som i dag pågår.
          </note>
          <note>
            Också den andra delen hoppas jag att kommunikationsministern
            är beredd att medverka till, nämligen att vi får en hyfsning av
            debatten och slipper ett antal förlöpningar. Det är inte bra för
            någondera sidan, vare sig för det politiska samhället, för Posten
            eller för någon av deras kombattanter. Man borde kunna hålla sig
            till sak. För mig är det alldeles uppenbart att med en rent kostnadsrelaterad
            prissättning hade diskussionen kring Posten aldrig behövt uppkomma.
            Går man den vägen även framöver blir det en betydligt riktigare
            konkurrenssituation för alla aktörer på marknaden samtidigt som
            Posten får arbetsro, vilket är viktigt för att bolaget skall kunna
            klara att hantera sina icke oväsentliga problem.
          </note>
          <note>
            Den sista delen fick jag inte något riktigt svar på.
          </note>
          <note>
            Det gällde renodlandet av kärnverksamheten. Jag har väldigt svårt
            att förstå den informationstekniksatsning som Posten pumpar in
            ganska stora summor pengar i varje år. Jag kan inte se hur denna
            skall rimma med
          </note>
          <note>
            Postens uppgift att som statligt bolag sköta paket- och brevdistribution
            och kassatjänster på effektivast möjliga sätt. Man skall icke
            ägna sig åt ett antal tämligen perifera verksamheter.
          </note>
          <note>
            Till sist vill jag ta upp det beslut som fattades av
          </note>
          <note>
            Stockholms tingsrätt i dag och som gällde vitesföreläggandet.
            Processen pågår för fullt, och såvitt jag förstår kommer den att
            hålla på även efter jul. Jag tycker att det är bra att frågan
            prövas noggrant och sakligt. Det behövs självfallet prejudikat
            inom konkurrensrätten. Men det behövs också klarhet och raka spelregler
            på postmarknaden, både för postens skull och för dess konkurrenter
            på marknaden.
          </note>
          <note>
            Anf. 66 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Avslutningsvis vill jag säga att jag delar Per Westerbergs
            uppfattning i ett avseende.
          </note>
          <note>
            Också jag tror att det är viktigt med arbetsro för Posten. Mitt
            bidrag till detta är att jag för min del tänker hyfsa debatten
            i min egenskap av kommunikationsminister och genom Kommunikationsdepartementet
            som ägare av Posten. Jag tänker låta de pågående processerna fortsätta
            utan inblandning av oss politiker.
          </note>
          <note type="speaker">
            Anf. 67 PER WESTERBERG (m):
          </note>
          <note>
            Fru talman! Låt mig då bara uttrycka den förhoppningen att vi
            slipper se fler processer mellan
          </note>
          <note>
            Konkurrensverket och Posten AB - detta är ju ändå ett svenskt
            rekord. Därmed kan vi kanske avföra detta utomordentligt besvärliga
            och trista kapitel i Postens historia.
          </note>
          <note>
            Jag delar uppfattningen om att debatten skall vara saklig och
            korrekt. Men det är också viktigt att man har tillgång till fakta.
            Jag tycker att Posten frivilligt kunde ha lämnat ut en del sakuppgifter,
            bl.a. till sådana berörda tillsynsmyndigheter som riksdagen. Därmed
            hade vi sluppit stora delar av den debatten.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 1996/97:79 om barns och ungas idrottande
          </note>
          <note type="speaker">
            Anf. 68 Statsrådet LEIF BLOMBERG (s):
          </note>
          <note>
            Fru talman! Eva Johansson har frågat mig vilka åtgärder jag är
            beredd att vidta för att ändra attityderna till idrott och motion
            och stimulera främst barns och ungas idrottande.
          </note>
          <note>
            Jag vill först framhålla att jag delar Eva Johanssons syn på
            riskerna för en försämrad folkhälsa. Trots att vi ofta ges bilden
            av att det nu för tiden motioneras mer än förr så finns det tydliga
            tecken på att folkhälsan försämras. Den främsta förklaringen till
            detta är sannolikt att den vardagliga motionen minskar. Vi åker
            mer bil och sitter mer stilla än vad som gjordes tidigare. För
            barn och ungdomar har det utökade TV-
          </note>
          <note>
            utbudet i kombination med stillasittande fritidssysselsättningar
            gjort situationen särskilt bekymmersam.
          </note>
          <note>
            Samtidigt vet jag att idrottsrörelsen är aktiv och ständigt arbetar
            med att finna nya former för att rekrytera ungdomar. Problemen
            finns dock i den grupp som inte intresserar sig för idrott eller
            som inte vill delta i den organiserade idrottsverksamheten.
          </note>
          <note>
            Det är därför viktigt att skolan inom de nu gällande timplanerna
            utnyttjar möjligheterna för eleverna att få tillräcklig fysisk
            aktivitet. På många skolor förekommer det ett intressant samarbete
            mellan idrottslärare och andra lärare för att utveckla och stärka
            betydelsen av goda motions- och kostvanor samt inspirera till
            regelbunden fysisk aktivitet både inom skolan och utanför skolan.
            Jag är också väl medveten om att många skolor i landet minimerar
            undervisningen i ämnet idrott och hälsa. Regeringen ser detta
            som ett stort problem. Jag skulle därför vilja uppmana Svenska
            skolidrottsförbundet att tillsammans med skolan ta initiativ till
            olika typer av projekt som syftar till att förbättra barns och
            ungdomars hälsa.
          </note>
          <note>
            Regeringen har, delvis med hänvisning till den problembild som
            jag inledningsvis beskrev, beslutat att tillkalla en parlamentarisk
            kommitté för att se över det statliga stödet till idrotten.
          </note>
          <note>
            En utgångspunkt för kommitténs arbete är idrottens stora betydelse
            för folkhälsan samt vikten av att det statliga stödet utformas
            så att fler kan delta i idrottslig verksamhet utifrån sina egna
            förutsättningar.
          </note>
          <note>
            Arbetet skall också utgå från att statens stöd huvudsakligen
            bör utformas så att det bland medborgarna bidrar till att skapa
            ett bestående intresse för fysisk aktivitet i syfte att uppnå
            en god folkhälsa. Av särskild vikt är att stimulera en vital ungdomsidrott
            bedriven på demokratisk grund.
          </note>
          <note>
            Det är min förhoppning att kommitténs förslag skall bidra till
            att de problem som Eva Johansson har pekat på minskar.
          </note>
          <note type="speaker">
            Anf. 69 EVA JOHANSSON (s):
          </note>
          <note>
            Fru talman! Jag ber att få tacka för svaret. Jag är glad över
            den positiva grundton som finns där.
          </note>
          <note>
            Det har under senare tid kommit många rapporter som visar på
            stora förändringar i motionsvanorna. Det är inte så konstigt eftersom
            vår livshållning över huvud taget har förändrats mycket. Det konstiga
            är att förändringarna tycks ske till det sämre. Vi gör allt sämre
            val. Vi har aldrig någonsin haft så mycket samlad kunskap om kroppen
            och hälsan. Vi har aldrig haft så mycket fritid och så många positiva
            valmöjligheter. Ändå verkar det som att alltfler inte utnyttjar
            detta på ett klokt sätt.
          </note>
          <note>
            Det konstateras i flera undersökningar att klyftorna växer på
            ett mycket olyckligt sätt. Detta kommer att få effekter långt
            in i framtiden. Folkhälsan kommer långsiktigt att bli sämre. Framför
            allt barn och ungdomar - men givetvis också vuxna - förlorar redan
            i dag många möjligheter till en kul och spännande fritid.
          </note>
          <note>
            Vad vi behöver göra är att med de resurser som finns stimulera
            till bättre val. Detta måste grundläggas tidigt, precis som idrottsministern
            säger. Skolan är naturligtvis oerhört viktig. Det är viktigt att
            vi använder de resurser som skolan har för att grundlägga goda
            motionsvanor. Men också idrottsrörelsen är viktig. Idrottsministern
            nämnde Skolidrottsförbundet i det sammanhanget. Som ordförande
            kan jag lova att vi gör vad vi kan för att medverka till att unga
            människor tidigt kommer i kontakt med god motion och en bra idrottsverksamhet.
          </note>
          <note>
            Också idrottsrörelsen förändras, både på gott och på ont. För
            de allra flesta innebär idrottandet glädje och spänning. Det innehåller
            många positiva saker.
          </note>
          <note>
            Men det finns också en annan sida med utslagning, med tidig och
            ensidig hårdträning för små barn som ger skador och med större
            och större kostnader för den enskilde, kostnader som ibland tvingar
            unga människor att avstå från att utöva en idrottsgren som de
            egentligen är intresserade av.
          </note>
          <note>
            Det är de goda effekterna som vi vill ha ut. Detta är också i
            hög grad motivet för att staten, kommuner och landsting stöder
            idrotten. Min fråga till idrottsministern blir: Går det att förtydliga
            motiven för det statliga stödet till idrotten så att det i ännu
            högre grad riktas in på stimulering av barns och ungdomars grundläggande
            vanor när det gäller idrott? Jag håller med om att det är viktigt
            att intresset väcks tidigt. De vanor som man har med sig från
            barndomen tenderar man att hålla fast vid i det vuxna livet. Det
            vore bra med en tydlighet här, inte minst just nu när idrottsrörelsen
            är i full gång med att diskutera de framtida fördelningsprinciperna
            i fråga om de pengar som idrottsrörelsen förfogar över.
          </note>
          <note>
            Det är ju inte bara pengar från samhället utan också pengar från
            andra håll. Det finns anledning att förse just det statliga stödet
            med ett mycket tydligt motiv till att det ges, till vägledning
            när idrottsrörelsen skall ta ställning till hur det skall användas.
          </note>
          <note type="speaker">
            Anf. 70 Statsrådet LEIF BLOMBERG (s):
          </note>
          <note>
            Fru talman! Det är klart att vi kan styra mer när det gäller
            hur pengarna används, genom att formulera målen i regleringsbreven
            till idrotten. Vi har bl.a.
          </note>
          <note>
            väldigt hårt riktat in oss på att dela upp bidraget från staten,
            som är knappt en halv miljard, på LOK-stöd, dvs. lokala aktivitetsstöd,
            som går mycket till barn och ungdomar. Det är en mindre summa
            än hälften av helheten, så det är inte så mycket pengar. Man kan
            naturligtvis styra upp det ytterligare och ange målsättningar.
            Men det finns en hel del som just siktar till att idrotten skall
            vara till för alla. Det innebär att vi har destinerat mycket pengar
            just till de lokala aktiviteterna, som syftar till att nå fram
            till barn och ungdomar. Vi har också när vi har genomfört de besparingar
            som vi har tagit upp i den här budgeten sparat mindre på LOK-stödet
            än på den andra delen av stödet till idrotten.
          </note>
          <note>
            Den idrottspolitiska utredningen måste titta på det här, som
            är en av de stora frågorna. Där skall man undersöka hur vi bättre
            kan åstadkomma möjligheter att nå fram till de unga människor
            som inte på andra vägar kommer i kontakt med idrottsrörelsen,
            som inte lär sig motionera och som inte heller har någon som bättre
            kan få dem att förstå vikten av en riktig kost och en bra motion,
            dvs. vad det kan innebära för det egna välbefinnandet. Jag tycker
            att det är mycket viktigt att peka på just det.
          </note>
          <note>
            Det finns naturligtvis skolor där det fungerar väldigt bra och
            skolor där det fungerar dåligt, som jag sade i min inledning.
            Jag funderar bara litet grand på
          </note>
          <note>
            Eva Johanssons egen verksamhet, eftersom hon är en idrottsintresserad
            och idrottsengagerad person, och om man skulle kunna göra någonting
            i projektform via Skolidrottsförbundet. Det finns en del pengar
            i
          </note>
          <note>
            Allmänna arvsfonden och andra idrottspengar på departementet
            som kan sökas, i syfte att utveckla någon form av tankegångar
            och idéer om hur man i skolans värld på ett bättre sätt skulle
            kunna åstadkomma framgångar riktade till de unga människor som
            inte själva söker sig till det här området utan som måste ha någon
            som försöker få dem motiverade att komma in i den här världen.
            Det är en intressant tanke, som vi skulle kunna utveckla, kanske
            inte här i dag men inom den närmaste tiden.
          </note>
          <note type="speaker">
            Anf. 71 EVA JOHANSSON (s):
          </note>
          <note>
            Fru talman! Det är inget tvivel om att det är en sådan verksamhet
            som hela idrottsrörelsen bör ägna sig åt, att få med unga människor
            som inte självmant söker sig till idrotten. Det är också ett eget
            intresse från idrottsrörelsen. Jag tror säkert att en sådan verksamhet
            som Skolidrottsförbundet bedriver, som i mycket hög grad är en
            breddverksamhet och som inte är så inriktad på att få fram så
            många OS-medaljörer som verksamheten i en del andra förbund är,
            passar alldeles utmärkt väl in här. Vi deltar redan i dag i en
            hel del sådan verksamhet, och jag lovar att jag skall ta med mig
            den här idén från idrottsministern tillbaka dit. Jag är säker
            på att man kommer att ställa upp.
          </note>
          <note>
            Jag sade i min inledning att idrottsrörelsen har förändrats mycket.
            En av de förändringar som vi kan se och som vi måste förhålla
            oss till på ett eller annat sätt är att några få starka arenaidrotter
            utvecklas mer och mer till elitidrotter som andra människor tittar
            på.
          </note>
          <note>
            Det är inte tu tal om att de har ett mycket stort underhållningsvärde,
            men de kanske inte i samma höga grad stimulerar till ett eget
            idrottande och eget motionerande. Då kanske man i stället motverkar
            den livsstilsförändring som vi som är aktivt engagerade i de här
            frågorna skulle vilja få.
          </note>
          <note>
            Vi kan också se, som jag sade förut, att barn och ungdomar gärna
            bjuds in att vara med, men det ställs ganska snabbt krav på att
            de skall prestera, att de skall nå de resultat som det var tänkt
            att de skulle nå. Om de inte klarar det försvinner dessa unga
            människor ut ur verksamheten. Det är just de ungdomar som bäst
            skulle behöva vara med i en gemenskap och få tillfälle att idrotta
            på sina villkor - alla kan inte bli världsmästare. Det ställs
            krav på utrustning, träningsintensitet och ofta koncentration
            till bara en idrott, vilket gör att unga människor alldeles för
            tidigt tröttnar på idrotten och inte får den stimulans som idrotten
            kan ge dem.
          </note>
          <note>
            Jag tycker att det här är någonting som vi gemensamt skall jobba
            med.
          </note>
          <note>
            Jag är väldigt glad över att Idrottsutredningen har kommit till
            och att direktiven till den är tydliga, dvs.
          </note>
          <note>
            att målsättningen om att idrotten skall vara för alla människor
            står fast. Jag hoppas också att utredningen skall ägna mycken
            tid och kraft åt att fundera över hur vi tidigt skall stimulera
            unga människor till goda motionsvanor. Jag tror att det inte bara
            ger en bättre folkhälsa på sikt utan också ger unga människor
            en roligare och mer spännande fritid, så att de orkar klara av
            det som är deras huvudsakliga arbete, nämligen att lära sig. Det
            handlar både om idrotten i skolan, som skall utvecklas, och om
            den frivilliga delen, som sker helt och hållet på fritid.
          </note>
          <note>
            Det är viktigt att se idrotten inte bara som en försäkring mot
            ohälsa i framtiden, utan i allra högsta grad som någonting som
            är nyttigt här och nu. Därför är Idrottsutredningen välkommen.
            Tack för den!
          </note>
          <note type="speaker">
            Anf. 72 Statsrådet LEIF BLOMBERG (s):
          </note>
          <note>
            Fru talman! Vi kanske inte behöver ta upp så mycket mer tid.
            Jag tror att Eva Johansson och jag är överens om det mesta när
            det gäller synen på idrotten och även känner ganska väl till vilka
            det är som inte nås av idrotten och som inte heller nås av en
            god information om kostvanor. Det är ofta samma människor som
            har minst studievana föräldrar och som kanske i andra avseenden
            är mindre gynnade i det svenska samhället, där förutsättningarna
            för ett gott liv kanske inte är lika bra som för vissa andra grupper,
            som är med från början i idrottsverksamheten.
          </note>
          <note>
            Man ser väldigt tydligt att det finns ett slags klassfråga i
            just det här.
          </note>
          <note>
            Det är mot den bakgrunden som det är så viktigt att stryka under
            att den idrottspolitiska utredningen som en av sina absolut viktigaste
            uppgifter har själva den övergripande tanken om idrott åt alla.
            Vi lever ju i en ny tid, med nya förutsättningar, med mängder
            av
          </note>
          <note>
            TV-kanaler, med ett enormt utbud och med en ökad kommersialisering.
            Vi har EU-perspektivet; vad kommer det att innebära på sikt för
            svensk idrott, som folkrörelse betraktad? Dessutom har vi en viss
            ekonomisk resursknapphet. Man skulle önska att vi hade bättre
            förutsättningar att ge mer pengar till den här typen av verksamhet,
            just i syfte att nå fram till de unga människor som vi i dag inte
            får tag i. De undersökningar som görs visar att vi inte får tag
            i dem.
          </note>
          <note>
            Jag skulle gärna se att man på sikt kan gå in i skolan - det
            är en målsättning från vår sida - och öka antalet timmar för idrott
            och hälsa och den här typen av motions- och kostvanor, för att
            på sikt kunna rätta till folkhälsoproblemet, som kommer att förvärras
            ytterligare om vi inte gör någonting. Vi kommer inte att bli mer
            lättrörliga, utan vi kommer snarare att fastna mer i teknikens
            labyrinter. På det sättet kommer vi att kunna låta bli att röra
            oss men ändå kunna flytta oss bekvämt mellan två punkter. Samtidigt
            kan vi njuta av massor av idrott via en stor mängd TV-
          </note>
          <note>
            kanaler. Man kan sitta still och idrotta, och det kanske inte
            var avsikten.
          </note>
          <note type="speaker">
            Anf. 73 EVA JOHANSSON (s):
          </note>
          <note>
            Fru talman! Idrottsministern lägger nu ett viktigt perspektiv
            på den här frågan, och det är ett klassperspektiv. Det finns ett
            sådant; det är stora skillnader mellan olika grupper i samhället.
          </note>
          <note>
            Jag skulle till sist bara vilja stryka under hur viktigt det
            är att den idrottspolitiska utredningen också tittar på hur skillnaden
            mellan svenska ungdomar som är födda och uppvuxna här och invandrarungdomar
            skall kunna utjämnas. Idrotten är ju till sin karaktär internationell,
            och man kan sparka fotboll oavsett varifrån i världen man kommer
            och även om man inte kan svenska.
          </note>
          <note>
            Det är någonting som vi borde utnyttja. Jag antar att detta är
            ytterst intressant även i idrottsministerns andra roll. Det är
            bara ett medskick till sist.
          </note>
          <note type="speaker">
            Anf. 74 Statsrådet LEIF BLOMBERG (s):
          </note>
          <note>
            Fru talman! Jag vill gärna understryka det som
          </note>
          <note>
            Eva Johansson sade sist, nämligen idrottsrörelsens medverkan
            i integrationsprocessen i det svenska samhället. Det är också
            en av pinnarna i direktiven till den idrottspolitiska utredning
            att se på vilket sätt vi gemensamt, samhälle och idrottsrörelse,
            skulle kunna öka insatserna för integrationen. På samma sätt är
            jämställdhetsperspektivet mellan könen viktigt. Man kan kanske
            börja använda uttrycket etnisk jämställdhet. Det är också väsentligt
            i de här avseendena. Jag tror att vi har dessa dubbla funktioner
            att se jämställdhetsarbetet både i ett könsperspektiv och i ett
            etniskt perspektiv. Där har idrotten en mycket stor roll att spela.
            Det gäller att hitta en samverkansform för att kanalisera pengar
            via idrottsrörelsen på ett sådant sätt att vi främjar den här
            utvecklingen som vi tycker är så väsentlig.
          </note>
          <note>
            Överläggningen var härmed avslutad.
          </note>
          <note>
            14 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Konstitutionsutskottets betänkanden 1996/97:KU2
          </note>
          <note>
            och KU4
          </note>
          <note>
            Finansutskottets betänkanden 1996/97:FiU12 och
          </note>
          <note>
            FiU13
          </note>
          <note>
            Skatteutskottets betänkanden 1996/97:SkU2-SkU10
          </note>
          <note>
            Kulturutskottets betänkande 1996/97:KrU3
          </note>
          <note>
            Bostadsutskottets betänkanden 1996/97:BoU6 och
          </note>
          <note>
            BoU7
          </note>
          <note>
            15 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av prop. 1996/97:54 Svenskt deltagande
            i fredsstyrka efter IFOR i Bosnien-
          </note>
          <note>
            Hercegovina
          </note>
          <note>
            1996/97:U6 av Bodil Francke Ohlsson m.fl. (mp)
          </note>
          <note>
            1996/97:U7 av Arne Andersson m.fl. (m)
          </note>
          <note>
            1996/97:U8 av Jan Jennehag och Eva Zetterberg (v)
          </note>
          <note>
            1996/97:U9 av Lennart Rohdin m.fl. (fp)
          </note>
          <note>
            Socialförsäkringsutskottets betänkande
          </note>
          <note>
            1996/97:SfU5 Svensk migrationspolitik i globalt perspektiv
          </note>
          <note>
            16 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 3 december
          </note>
          <note>
            1996/97:90 av Marietta de Pourbaix-Lundin (m) till näringsministern
          </note>
          <note>
            Kostnadseffekter av förtida kärnkraftsavveckling
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 10 december.
          </note>
          <note>
            17 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 29 november
          </note>
          <note>
            1996/97:138 av Carina Moberg (s) till statsrådet
          </note>
          <note>
            Ylva Johansson
          </note>
          <note>
            Skolundervisningen i svenska
          </note>
          <note>
            1996/97:139 av Carina Hägg (s) till utrikesministern
          </note>
          <note>
            Lätta vapen till barnsoldater
          </note>
          <note>
            1996/97:140 av Gullan Lindblad (m) till socialministern
          </note>
          <note>
            Skandinaviska Kiropraktorhögskolan
          </note>
          <note>
            1996/97:141 av Lennart Fremling (fp) till justitieministern
          </note>
          <note>
            Oljeutsläpp
          </note>
          <note>
            den 2 december
          </note>
          <note>
            1996/97:142 av Patrik Norinder (m) till jordbruksministern
          </note>
          <note>
            Jordbruksverket
          </note>
          <note>
            1996/97:143 av Ola Ström (fp) till statsrådet Ylva
          </note>
          <note>
            Johansson
          </note>
          <note>
            Gymnasieexamen
          </note>
          <note>
            1996/97:144 av Ulla Löfgren (m) till kommunikationsministern
          </note>
          <note>
            Fritt utbyte av varor
          </note>
          <note>
            1996/97:145 av Lars Hjertén (m) till inrikesministern
          </note>
          <note>
            Medel till kommuner med en särskilt stor andel flyktingar
          </note>
          <note>
            den 3 december
          </note>
          <note>
            1996/97:146 av Nils Fredrik Aurelius (m) till kulturministern
          </note>
          <note>
            Kyrkoval
          </note>
          <note>
            1996/97:147 av Marianne Andersson (c) till kommunikationsministern
          </note>
          <note>
            Postservice på landsbygden
          </note>
          <note>
            1996/97:148 av Jan-Olof Franzén (m) till statsrådet
          </note>
          <note>
            Thomas Östros
          </note>
          <note>
            Bilar köpta i annat EU-land
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 10 december.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit
          </note>
          <note>
            den 29 november
          </note>
          <note>
            1996/97:122 av Eva Zetterberg (v) till utrikesministern
          </note>
          <note>
            Avveckling av kärnvapen
          </note>
          <note>
            1996/97:124 av Chatrine Pålsson (kd) till statsrådet
          </note>
          <note>
            Maj-Inger Klingvall
          </note>
          <note>
            Internationella adoptioner
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 10 december.
          </note>
          <note>
            19 § Kammaren åtskildes kl. 19.03.
          </note>
          <note>
            Förhandlingarna leddes av talmannen från sammanträdets början
            till ajourneringen kl. 16.19 och av andre vice talmannen därefter
            till sammanträdets slut.
          </note>
        </div>
      </body>
    </text>
  </TEI>
</teiCorpus>
