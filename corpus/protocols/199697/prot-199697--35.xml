<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--35</head>
          <docDate when="1996-11-28">1996-11-28</docDate>
        </div>
      </front>
      <body>
        <div>
          <note>
            14.00 - 17.56
          </note>
          <note>
            19.00 - 21.25
          </note>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 22 november.
          </note>
          <note>
            2 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1996/97:52 till finansutskottet
          </note>
          <note>
            3 § Statliga stiftelser
          </note>
          <note>
            Föredrogs
          </note>
          <note>
            Lagutskottets betänkande 1996/97:LU2
          </note>
          <note>
            Statliga stiftelser ( prop. 1996/97:22)
          </note>
          <note type="speaker">
            Anf. 1 AGNE HANSSON (c):
          </note>
          <note>
            Herr talman! I lagutskottets betänkande nr 2 behandlas förslag
            till ändringar i stiftelselagen som innebär att det med särskilda
            bestämmelser skall vara möjligt för regeringen att gå in och ändra
            eller upphäva föreskrifter i stiftelseförordnanden. Förslagen
            innebär att regeringen skall kunna ändra eller upphäva sådana
            föreskrifter, trots att alla förutsättningar som en stiftelse
            ställer upp för ändringar av föreskrifter i stiftelseförordnandet
            inte är uppfyllda. Det är mycket långtgående krav på förändringar
            som här reses. I
          </note>
          <note>
            praktiken är det makten över forskningsstiftelserna det gäller.
            De ändringar som vi nu behandlar är de lagtekniska konsekvenserna
            av att Socialdemokraterna tillsammans med Vänsterpartiet vill
            att staten skall gå in i forskningsstiftelserna och dirigera anslagen.
          </note>
          <note>
            Detta skall jag återkomma till. Men det finns skäl att även ha
            flera andra synpunkter på tillvägagångssättet.
          </note>
          <note>
            Debatten har av förklarliga skäl kommit att koncentreras kring
            Carl Thams opsykologiska inhopp i den ordning som tillkom när
            fyrklöverregeringen skiftade ut medlen i löntagarfonderna. Trots
            löften om motsatsen går regeringen och Vänsterpartiet fram med
            ett förslag som innebär att tilltron till stiftelseinstitutet
            allvarligt hotas. Min fråga till de socialdemokrater som känner
            lagstiftningen närmare än Carl Tham gör är: Känner ni verkligen
            inte tveksamhet inför att tilltron till stiftelseinstitutet på
            detta sätt kan allvarligt rubbas?
          </note>
          <note>
            Centerpartiet har anvisat en metod som rimligen borde ha kunnat
            leda fram till en bredare överenskommelse i riksdagen än den som
            regeringen nu har åstadkommit. Centerpartiet förordar att regeringen
            skall kunna utse och entlediga högst en tredjedel av stiftelsens
            ledamöter. Så skulle det offentligas insyn säkras. Samtidigt skulle
            ingreppet i stiftelsernas frihet och oberoende minimeras. Tilltron
            skulle inte rubbas.
          </note>
          <note>
            Grundlagsenligheten skulle inte kunna sättas i fråga, och inte
            heller skyddet för äganderätten. En sådan lösning skulle inte
            heller riskera att strida mot Europakonventionen.
          </note>
          <note>
            Den avgörande svagheten i regeringens förslag är att man nu provocerar
            Forskarsverige och därmed binder ris åt egen rygg. Centerpartiet
            har ingen annan budgetram än regeringens, men vi anvisar, som
            jag redovisat, en helt annan - och väsentligt klokare -
          </note>
          <note>
            metod för att klara besparingsmålet, nämligen dialog och överläggningar
            i stället för diktat och överrumpling.
          </note>
          <note>
            Det är uppenbart att ändringsförslagen kan få rent forskningspolitiska
            konsekvenser. Utöver risken att detta tyvärr kan bli fallet, kan
            ett flertal principiella invändningar dessutom riktas mot betänkandemajoritetens
            förslag.
          </note>
          <note>
            Regeringen kommer att kunna fatta beslut om ändring i stiftelseförordnandena
            i alla de hänseenden
          </note>
          <note>
            - förutom ändamålsbestämmelserna - som enligt lagen nu är omgärdade
            med krav på permutationsbeslut. Regeringen kommer genom förändringarnas
            omfattning i praktiken att indirekt kunna påverka även stiftelsernas
            ändamålsbestämmelser.
          </note>
          <note>
            Vi uppfattar detta som en så långtgående förändring att det i
            praktiken blir fråga om en förmögenhetsöverföring som kan anses
            strida mot bestämmelserna om skyddet för äganderätten i 2 kap.
            18 § regeringsformen och i Europakonventionen. Detta i sig är
            skäl nog för att välja en annan modell.
          </note>
          <note>
            Till detta skall läggas civilrättsliga aspekter, som jag redan
            har påpekat, dvs. att tilltron till stiftelseinstitutet hotas
            att äventyras. Centerpartiet hävdar stiftelsernas självständiga
            roll och en fristående förvaltning av stiftelsemedel.
          </note>
          <note>
            Forskning är en verksamhet som måste kunna bedrivas konsekvent
            och långsiktigt. Regeringen håller dessvärre på att bädda för
            en allt annat än konsekvent politik på detta område. Forskningspolitiken
            mår inte bra om den blir ytterligare en arena för ständiga återställare.
          </note>
          <note>
            Nu öppnas utrymmen i stiftelselagen för att från en dag till
            en annan ändra förutsättningarna för forskningsverksamheten. Det
            är bara för regeringen att byta ut styrelseledamöterna i stiftelsernas
            styrelse.
          </note>
          <note>
            Förslaget har ju dessutom mött starka betänkligheter, för att
            inte säga ganska enstämmig kritik. Oavsett vad utbildningsministern
            anser kan inte de massiva protester som har riktats mot förslaget
            "bara" vara nys. Det finns starka principiella invändningar mot
            utskottsmajoritetens förslag, och det finns minst lika starka
            politiska invändningar.
          </note>
          <note>
            Den här konfrontationen med forskningen och lagstiftningen hade
            gått att undvika. Centerpartiet har inte avvisat propositionens
            förslag helt, men vi har lagt fram förslag som modifierar lagstiftningen
            på ett sådant sätt att det skapat bred enighet och förståelse
            för förändringarna.
          </note>
          <note>
            Från Centerpartiets sida anser vi att det ur demokratisk synpunkt
            är rimligt att regeringen skall kunna utse vissa av ledamöterna
            i de statliga stiftelserna, dock inte alla. Det ingrepp i premutationsreglerna
            som då är motiverade får inte göras för stora för att säkerställa
            denna demokratiska insyn. Vi menar att en tredjedel av en styrelses
            ledamöter inte stör de grundläggande meningarna bakom permutationsreglerna
            och stiftelselagen. En sådan begränsad ändring och så avgränsade
            befogenheter för regeringen kan inte anses stå i konflikt med
            de andra viktiga lagrum som här berörs. Varför vill inte utskottsmajoriteten
            välja en sådan harmonisk förändring framför att välja en konflikt
            på flera fronter?
          </note>
          <note>
            Frågan är nu hur länge det finns intresse av att löntagarfondsstriden
            hålls vid liv. Den har länge nog inflammerat det politiska arbetet.
            Skall den nu få tillåtas att inflammera även det forskningspolitiska
            arbetet? Den skadan är kanske redan skedd. Min fråga är om samma
            eländiga löntagarfondsstrid också nu skall tillåtas att om inte
            inflammera, så i varje fall irritera den civilrättsliga lagstiftningen
            på stiftelselagens område.
          </note>
          <note>
            Det finns ett sätt att undvika detta: Att riksdagen beslutar
            bifalla reservation nr 2 till lagutskottets betänkande som Birgitta
            Carlsson och jag från Centerpartiet står bakom. Den reservationen
            avvisar inte förändringar som tillgodoser en rimlig demokratisk
            insyn i statliga stiftelser. Men den begränsar förändringarna
            på ett sådant sätt att inga grundläggande lagstiftningskrav riskerar
            att sättas åt sidan
          </note>
          <note>
            Herr talman! Med det anförda yrkar jag bifall till reservation
            nr 2 fogad till lagutskottets betänkande med samma nummer.
          </note>
          <note type="speaker">
            Anf. 2 STIG RINDBORG (m):
          </note>
          <note>
            Herr talman! I lagutskottets betänkande
          </note>
          <note>
            1996/97:LU2 om statliga stiftelser yrkar jag bifall till den
            gemensamma reservationen från Moderaterna och
          </note>
          <note>
            Folkpartiet. Jag hänvisar till vad som anförts i reservationen,
            och jag vill därutöver anföra följande.
          </note>
          <note>
            Propositionen och betänkandet kan enklast åsättas rubriken "Vägen
            till godtycke". Ärendets handläggning aktualiserar den fråga som
            var aktuell under den borgerliga regeringen; nämligen att permutationsfrågan
            skulle avgöras av regeringsrätten och inte av regeringen. Min
            utgångspunkt är att en god rättsordning som respekteras av medborgare
            och myndigheter är av fundamental betydelse för att uppnå en fungerande
            demokrati. Om permutationsärendet legat hos regeringsrätten i
            dag hade det varit svårt för regeringen Persson att överföra permutationsfrågan
            till sig själv och omdana permutationsinstitutet i enlighet med
            det förslag som nu föreligger.
          </note>
          <note>
            Politiska turer - för att inte säga oturer - runt regeringens
            förslag om att ta makten över forskningsstiftelserna har vi läst
            mycket om. Ärendet har emellertid också en annan mycket viktig
            sida - den rättsliga. Förslaget innebär nämligen en genomgripande
            ändring av vår rättsordning - en ändring som i framtiden skulle
            kunna få stor betydelse i många andra sammanhang långt bortom
            löntagarfonder och forskning. Vad saken gäller är om staten skall
            ha rätt att i efterhand ta tillbaka pengar som den en gång avhänt
            sig.
          </note>
          <note>
            Att riksdagen ställer vissa villkor när den ger bidrag är helt
            naturligt och i sin ordning. I vissa fall behöver riksdagen inte
            ställa villkor eftersom mottagarna förutsätts använda bidraget
            på ett visst sätt. Det gäller t.ex. bidrag till Röda korset eller
            andra organisationer som har att följa sina stadgar om ändamålet
            med verksamheten. Om mottagaren inte använder pengarna enligt
            sina stadgar finns särskilda regler för att detta problem skall
            kunna hanteras.
          </note>
          <note>
            Men om nu riksdagen ger bidrag till en organisation utan att
            ställa några villkor, skall då regeringen ha rätt att i efterhand
            tillsätta alla ledamöter i organisationens styrelse för att bestämma
            hur pengarna används? Det är innebörden i regeringens förslag
            om forskningsstiftelserna. Motivet har angivits vara "att säkerställa
            ett demokratiskt inflytande över hur medlen används". Man upphör
            aldrig att förvånas över den nuvarande regeringens handlande.
            För det första är nämligen det demokratiska inflytandet vad gäller
            statens bidrag redan utövat. För det andra kan forskningsstiftelserna
            mycket väl ha andra tillgångar än bidrag från staten, t.ex. bidrag
            från privatpersoner eller företag. Det rör sig alltså om pengar
            som har givits från ett privat subjekt till ett annat privat subjekt.
            Att regeringen skulle ha anspråk på att "utöva demokratiskt inflytande"
            över en sådan process är förvisso en konstitutionell nyhet.
          </note>
          <note>
            De pengar som tillförts forskningsstiftelserna var -
          </note>
          <note>
            inte från början men under en period - skattepengar, men ingalunda
            normala skattepengar utan s.k.
          </note>
          <note>
            vinstdelningsskattepengar. När den skatten konstruerades gjorde
            man också våld på rättsreglerna. Konstruktionen var för övrigt
            sådan att företag som med normala vinstbegrepp inte gav någon
            vinst, utan i vissa fall förlust, genom bokföringsåtgärder enligt
            vinstdelningsskattereglernas lagar och förordningar blev behandlade
            som vinstgivande företag. Jag har varit konkursförvaltare i företag
            som hade att inleverera vinstdelningsskatt fastän de genom denna
            beskattning blev konkursfärdiga.
          </note>
          <note>
            Nåväl, det demokratiska inflytandet över dessa pengar har utövats
            på så sätt att riksdagen har beslutat att ge bort pengarna till
            självständiga, från staten fristående, enheter - stiftelser. En
            stiftelse är en juridisk person, precis som Volvo, Röda korset
            eller LO.
          </note>
          <note>
            Med detta beslut har staten avhänt sig pengarna och möjligheten
            att förfoga över dem. Riksdagen var fullt medveten om detta. Det
            demokratiska inflytandet har utövats.
          </note>
          <note>
            Detta beslut skiljer sig inte från andra beslut genom vilka riksdagen,
            direkt eller genom delegering, gör av med skattepengar i form
            av lön till utbildningsministern, lön till justitieministern och
            till andra statstjänstemän, ersättning till privata företag som
            bygger vägar, u-landsbistånd, bidrag till politiska partier osv.
          </note>
          <note>
            Regeringens förslag bygger på tanken - eller vad man nu skall
            kalla det - att regeringen i efterhand skall bestämma hur den
            som tagit emot pengar av staten skall använda dem, eftersom pengarna
            en gång varit statens. En följd av detta vore följande: Regeringen
            skall bestämma hur statstjänstemännen använder sina löner. Regeringen
            skall ha rätt att utse styrelseledamöter i Skanska eftersom Skanska
            får betalt med skattepengar för att bygga vägar. Regeringen skall
            ha rätt att utse regeringsledamöter i Vietnam eftersom Vietnam
            får u-landsbistånd med svenska skattepengar. Regeringen har rätt
            att utse ledamöter i de politiska partierna eftersom partierna
            får statsbidrag. Allt detta för att säkra det demokratiska inflytandet
            över hur medlen används.
          </note>
          <note>
            Exemplen är tillspetsade, men de visar halten och hältan i resonemanget
            bakom förslaget. Riksdagen har avhänt sig pengar, och det demokratiska
            inflytandet är redan utövat. Motiveringen att "säkerställa demokratiskt
            inflytande" saknar således konstitutionellt berättigande. Den
            är antingen ett tankefel eller en bluff. Är den ett tankefel är
            det vittnesbörd om visst svaj i den intellektuella skärpan, men
            den moraliska hållningen är rak. Är den en bluff är det tvärtom
            klart tänkt, men med dolskt sinne.
          </note>
          <note>
            Reellt handlar det om att regeringen ogillar det sätt på vilket
            det demokratiska inflytande tidigare har utövats. Den ogillar
            också ett beslut som tidigare riksdag fattat i demokratisk ordning.
            Det står förvisso regeringen fritt att tycka illa om detta. Alla
            beslut som den föregående regeringen fattade har förvisso kritiserats.
            Det gäller även de beslut som riksdagen fattat.
          </note>
          <note>
            Men det finns många svenskar som ogillar det sätt på vilket riksdagen,
            både den nuvarande och tidigare, gör av med skattepengar. Exemplen
            är många. Faktum är att riksdagen har den makten att oåterkalleligen
            göra av med skattepengar. Det är det som är att utöva ett demokratiskt
            inflytande. Det är den rättsliga och politiska kärnan. Riksdagen
            har rätt att göra av med pengar så att staten inte längre kan
            bestämma över dem.
          </note>
          <note>
            Om inte riksdagen har makt att oåterkalleligen avhända sig skattemedel,
            skulle riksdagen inte ha någon ekonomisk makt.
          </note>
          <note>
            Vad får vi för rättssystem och hur blir tillvaron för oss medborgare
            om staten retroaktivt skulle ändra spelreglerna varje gång en
            regering ogillar vad tidigare regering och riksdag beslutat? Det
            är en allvarlig fråga man måste ställa sig.
          </note>
          <note>
            Liggande förslag innebär bl.a. att man i strid med i dag gällande
            lag - en lag som för övrigt började gälla först den 1 januari
            i år - kan tillsätta en majoritet av styrelsen, ändra på hur stiftelsens
            förmögenhet skall vara placerad, entlediga och utse styrelseledamöter
            och ändra på beslutsförhet i fråga om egen eller anknuten förvaltning.
          </note>
          <note>
            Lagrådet har granskat förslaget. Då det var föremål för dess
            granskning fanns inte något besked från regeringen om hur man
            avsåg att nyttja de långt gående befogenheter som de föreslagna
            permutationsreglerna innebär. Regeringen har nu i forskningspropositionen
            deklarerat avsikten att genom permutation ändra stiftelseförordnadena
            i de stiftelser som har bildats så att regeringen i fortsättningen
            skall utse och entlediga ledamöter i stiftelsernas styrelser.
            Avsikten anges vara att främja samordningen mellan stiftelsernas
            verksamhet och statliga insatser på forskningens område. Effekten
            har blivit att i årets proposition föreslås stora neddragningar
            på områden som har anknytning till stiftelsernas verksamhet.
          </note>
          <note>
            Den omständigheten att ett genomförande av förslaget banar väg
            för regeringen att få så stor kontroll över stiftelsernas förvaltning
            att den kan utnyttja deras tillgångar till finansiering av verksamheter
            som i annat fall skulle ha finansierats med anslagsmedel, är en
            viktig omständighet som måste tas med i bedömningen av förslagets
            förenlighet med skyddet för äganderätten i 2 kap. 18 § regeringsformen.
            Denna omständighet har också i hög grad bäring på frågan hur förslaget
            förhåller sig till de grundläggande stiftelserättsliga principerna.
            Förslaget strider mot svensk grundlag men också mot Europakonventionen.
          </note>
          <note>
            Om man sammanfattar de civilrättsliga aspekterna på förslaget
            och betraktar de principer som bär upp stiftelsebegreppet, gäller
            för stiftelser kravet på ett bestämt ändamål för stiftelsen, kravet
            på en avskild förmögenhet av varaktig natur samt kravet på självständighet.
            Stiftelseförvaltningen skall hanteras självständigt i förhållande
            till önskemål från stiftaren som inte har kommit till uttryck
            i stiftelseförordnandet.
          </note>
          <note>
            Detta är en förutsättning för att stiftelsen skall åtnjuta en
            ställning som självständig juridisk person.
          </note>
          <note>
            Kort sagt: Om statens avsikt är att använda stiftelsemedlen för
            att finansiera verksamheter som staten annars skulle ha finansierat
            genom anslag är det klart i strid med en bärande stiftelserättslig
            grundsats. Det innebär ett kringgående av förbudet att utnyttja
            stiftelseformen för att tillgodose stiftarens egna ekonomiska
            intressen. Det kan därför inte råda någon tvekan om att en stiftelse
            som blir föremål för permutation med stöd av de föreslagna reglerna
            och som därefter hanteras i enlighet med regeringens avsikter
            måste anses ha förlorat sin status som stiftelse i stiftelselagens
            mening.
          </note>
          <note>
            Låt mig exemplifiera hur regeringen uppenbarligen ser på styrelser
            i olika sammanhang med något som har inträffat i dagarna. I Statshypotek
            har staten sedan förra veckan 34 % av rösterna. Dagen efter det
            att man erhållit dessa röster går finansministern ut i massmedierna
            och deklarerar att han saknar förtroende för Statshypoteks styrelse.
            Här har staten, med en minoritetspost, såvitt jag förstår ingen
            laglig rätt att ingripa och förändra styrelsesammansättningen,
            men rent faktiskt utövar man sin myndighet och maktposition till
            att göra sådana drastiska uttalande som kablas ut över världen
            och knappast kan gagna Sveriges rykte.
          </note>
          <note>
            Det måste vara dags för Göran Persson att brännmärka sin egen
            finansminister, men det är väl inte aktuellt med hänsyn till uppläggningen
            av regeringens agerande i olika sammanhang. Det innebär att här
            gäller inga normala regler. På samma sätt förhåller det sig när
            man nu skall ändra på stiftelselagen som trädde i kraft den 1
            januari i år. Redan förra hösten började man arbeta på att förändra
            det innehåll som regeringen själv lagt i propositionen.
          </note>
          <note>
            Sammanfattningsvis kan konstateras att vad detta ärenden djupast
            handlar om är inte det berättigade i löntagarfonder, inte det
            berättigade i tidigare riksdags beslut att avhända sig pengar
            och inte hur forskning bäst uppmuntras eller styrs. Vad det handlar
            om är om staten skall ha rätt att ta tillbaka pengar som staten
            en gång gett ifrån sig och dessutom kanske ta pengar som inte
            ens kommer från staten utan från enskilda donatorer till stiftelserna.
          </note>
          <note>
            Det är fråga om en genomgripande ändring i vår rättsordning.
            Om förslaget går igenom har riksdagen godtagit principen att regeringen
            skall ha rätt att ta befälet över varje företag, förening eller
            annan organisation till vilken staten lämnat pengar.
          </note>
          <note type="speaker">
            Anf. 3 BENGT HARDING OLSON (fp):
          </note>
          <note>
            Herr talman! I en rättsstat krävs det att lagar följs.
          </note>
          <note>
            Det är oacceptabelt att ta lagen i egna händer för egna egoistiska
            syften. Det gäller alla medborgare och oavsett vilka medel som
            används. Den rättsliga nyckelfrågan är: Får regeringen använda
            lagstiftningsmakten hur som helst och för vilka syften som helst?
          </note>
          <note>
            Vissa svarar absolut ja. Bara man uppnår parlamentarisk majoritet
            kan man stifta vilka lagar som helst, om än bara med en enda rösts
            övervikt.
          </note>
          <note>
            Många är mycket tveksamma till en sådan ordning på allmänna men
            kanske något oprecisa grunder.
          </note>
          <note>
            Andra åter svarar klart nej. Man menar att den sanna rättsstaten
            står på en naturrättslig grund, dvs.
          </note>
          <note>
            den bygger på gemensamma grundläggande rättsliga värden och därmed
            på oantastliga rättsprinciper. En lagstiftning som strider mot
            naturrätten utgör ett missbruk av lagstiftningsmakten, och sådan
            lagstiftning bör därför inte tillgripas.
          </note>
          <note>
            Herr talman! Dagens stiftelsedebatt gäller just denna rättsliga
            nyckelfråga: Kan lagstiftningsmakten användas för att ändra stiftelselagen
            för regeringens egna budgetmässiga syften?
          </note>
          <note>
            Rätt svar måste vara: Staten bör inte driva igenom ett sådant
            lagförslag. Förslaget strider mot naturrättsliga grundsatser och
            utgör därmed ett missbruk av lagstiftningsmakten.
          </note>
          <note>
            Regeringen motiverar sitt agerande på minst åtta helt olika sätt.
            Dessa punkter skall jag granska, punkt för punkt.
          </note>
          <note>
            Den första motiveringen är att den borgerliga regeringen har
            "förskingrat" statliga medel. Löntagarfondspengar har överförts
            till forskningsstiftelserna och placerats utom räckhåll för staten.
            Det är ett grundlöst påstående eftersom det finns ett riksdagsbeslut.
            Det beslutet står faktiskt - det har ingen ifrågasatt - på demokratisk
            grund, och även regeringen måste godta de demokratiska spelreglerna.
          </note>
          <note>
            Den andra motiveringen är att staten äger stiftelsekapitalet.
            Det är en helt felaktig rättsuppfattning.
          </note>
          <note>
            Stiftelserna är självständiga juridiska personer, och det är
            stiftelsernas egna pengar. Även om stiftelserna har tillkommit
            på statligt initiativ kan staten inte utan vidare ta tillbaka
            pengarna. Detta är stiftelselagstiftningens grund. Kapitalet skall
            vara varaktigt avskiljt och förvaltningen skall vara självständig.
            Så har riksdagen bestämt, utan någon reservation. Detta är också
            ett faktum som regeringen måste acceptera.
          </note>
          <note>
            Regeringens tredje motivering är att nuvarande permutationsrätt
            är otillräcklig. Det är möjligt. Men det finns allmänna permutationsregler.
            Därutöver har regeringen sedvanerättsliga möjligheter. Men dessa
            har inte ens prövats. Jag vet inte varför. Antagligen är det därför
            att regeringen har insett risken för att det blir en rättsprövning
            inför Regeringsrätten med åtföljande avslag.
          </note>
          <note>
            Dessutom har det väl, som det heter på juridiskt språk, varit
            fara i dröjsmål. Här gällde det att snabbt få fram någonting,
            för annars skulle man hamna i en akut penningknipa vad gäller
            forskningsanslaget.
          </note>
          <note>
            Fjärde motiveringen är att stiftelsernas ändamålsbestämmelse
            kvarstår. Detta skulle utgöra en garanti för stiftelsekapitalet.
            Det är riktigt; så borde det vara.
          </note>
          <note>
            Men i det här fallet nödgas jag säga att det är utomordentligt
            tveksamt av en lång rad skäl.
          </note>
          <note>
            Ursprungligen ville regeringen faktiskt lagstifta bort hela ändamålsbestämmelsen;
            man skulle bara sopa undan den. Regeringsföreträdare har i olika
            sammanhang menat att ändamålsbestämmelsen är så bred och så otydlig
            att den kan tolkas hur som helst.
          </note>
          <note>
            Och värst av allt - regeringen har bestämt uttalat att stiftelsekapitalet
            skall överföras till statsbudgeten.
          </note>
          <note>
            Allt detta undergräver givetvis närmast totalt garantins värde.
          </note>
          <note>
            Regeringens femte motivering är att stiftelsen har egen styrelse.
            Det är visserligen formellt riktigt. Regeringen påstår att man
            inte skall lägga sig i förvaltningen. Det låter sig sägas. Men
            i sin helhet skall hela styrelsen tillsättas av staten. Denna
            får uppenbarligen en osjälvständig ställning. Faktum är att regeringen
            redan har beställt sina egna beslut innan styrelsen ens är vald.
            Miljonbelopp skall överföras från stiftelserna till staten, annars
            blir det budgetkris. Det är väl uppenbart för vem som helst att
            styrelsen därmed kommer att gå i regeringens ledband.
          </note>
          <note>
            Sjätte motiveringen är att stiftelserna saknar offentlig tillsyn.
            Det är ett felaktigt påstående. Tillsyn finns redan, och då genom
            länsstyrelserna. De kan ingripa. De kan ytterst låta avsätta styrelsen,
            eventuellt genom domstol. Alltså finns det, vill jag påstå, en
            offentlig tillfredsställande tillsyn. Länsstyrelserna är ju som
            bekant statens förlängda arm, regionalt sett.
          </note>
          <note>
            Sjunde motiveringen är att stiftelselagen - hela lagen - står
            i konflikt med demokratin. Det är helt fel eftersom den har beslutats
            av riksdagen utan reservationer. Detta organ som vi nu befinner
            oss i är faktiskt demokratins högsta organ.
          </note>
          <note>
            Regeringens åttonde, men kanske inte sista motivering är att
            frågan inte har beaktats under lagstiftningsprocessen. Det är
            möjligt. Men det gäller inte riksdagen, påstår jag. Möjligen kan
            man säga att frågan har varit otillräckligt uppmärksammad. Jag
            har uppmärksammat den av olika skäl och insett att detta blir
            konsekvenserna.
          </note>
          <note>
            I efterhand kan man kanske säga att lagen eventuellt hade kunnat
            få en annan lydelse om hela den här debatten hade kommit upp då
            - men definitivt inte genom att ändamålsbestämmelsens funktion
            undergrävs. Då behöver vi ingen stiftelselagstiftning eftersom
            den ju bygger på det. Om man ifrågasätter detta och är rädd för
            att inte få tillräcklig insyn hade man hellre kunnat förstärka
            insyn och kontrollmöjligheter.
          </note>
          <note>
            Det hade varit den rätta vägen.
          </note>
          <note>
            Samtliga åtta nu framförda invändningar finner jag helt ohållbara
            på de grunder jag just nu har sagt.
          </note>
          <note>
            Herr talman! Det är en ofrånkomlig slutsats att regeringen uppenbarligen
            vill kringgå gällande lag genom att missbruka lagstiftningsmakten
            för att genom en utvidgad permutationsrätt rädda den egna budgeten.
            Regeringens agerande står i strid med flera rättsliga principer
            - förutom naturrätten även stiftelserättsliga grundsatser. Man
            splittrar det enhetliga stiftelsebegreppet. Man öppnar för ytterligare
            splittring eftersom nästa steg väl måste bli de kommunala stiftelserna.
            Samma argumentering som används för att särbehandla statliga stiftelser
            ur demokratisk synpunkt borde rimligen också kunna åberopas av
            de kommunala stiftelserna. Därmed har man alltså lyckats splittra
            stiftelselagen och stiftelsebegreppet totalt.
          </note>
          <note>
            Regeringens agerande står dessutom i konflikt med regeringsform
            och Europakonvention. Dessa innehåller uttryckliga förbud mot
            att överföra äganderätt eller avstå egendom utom i expropriationsrättsliga
            former.
          </note>
          <note>
            Men pengarna kommer att överföras och detta utan någon som helst
            ersättning, som faktiskt förekommer och alltid skall förekomma
            vid expropriation.
          </note>
          <note>
            Att inte anse detta överförande eller återtagande som ett egendomsberövande
            tycker jag mest låter som dålig advokatyr.
          </note>
          <note>
            Även om överträdelse av regeringsform eller Europakonvention
            inte säkert skulle kunna fastställas är det i alla fall helt säkert
            att den lagstiftningsåtgärd som vi nu diskuterar ligger i en utomordentligt
            tvivelaktig gråzon som man inte bör beträda i en rättsstat.
          </note>
          <note>
            Därför borde regeringen ha avstått från sitt lagförslag.
          </note>
          <note>
            En särskilt intressant fråga - om nu lagändringen går igenom
            - är vilket ansvar de nya styrelserna har.
          </note>
          <note>
            De har ett eget ansvar och kan dras inför domstol och drabbas
            av skadestånd. Om man överskrider ändamålsbestämmelsen kan styrelsen
            inte övervältra ansvaret på staten och ansvaret kan inte övertas
            av staten. Staten kan inte heller frita styrelsen från ansvar.
          </note>
          <note>
            Möjligen har regeringen insett den risk för de enskilda styrelseledamöterna
            som jag här pekar på.
          </note>
          <note>
            Därför vill man nu få laglig rätt att ta bort hela katalogen
            i 6 kap. 1 § första stycket punkterna 2-9 som handlar om revision,
            ansvarsfrihet och skadestånd.
          </note>
          <note>
            Men då misstar man sig. Detta kommer att vara otillräckligt.
            Styrelseledamöterna undgår inte sitt grundläggande ansvar. Detta
            bör de kommande ledamöterna noga betänka.
          </note>
          <note>
            När nu regeringen valt att fullfölja sitt lagförslag är det utomordentligt
            angeläget att alla intressenter fortlöpande och ingående följer
            upp verksamheten i stiftelserna för att snabbt kunna vidta de
            åtgärder, inklusive rättsliga sådana, som kan bli nödvändiga för
            att säkra stiftelsekapitalet.
          </note>
          <note>
            Sammanfattningsvis, herr talman, vill jag säga att lagförslaget
            är ett beklagligt rättsligt missbruk av lagstiftningsmakten som
            undergräver förtroendet för rättsstaten. Jag har inga illusioner
            om att regeringsförslaget kommer att stoppas nu, men hoppas i
            varje fall slippa nya övergrepp för rättsstatens skull.
          </note>
          <note>
            Avslutningsvis yrkar Folkpartiet bifall till reservation nr.
            1.
          </note>
          <note type="speaker">
            Anf. 4 ROY OTTOSSON (mp):
          </note>
          <note>
            Herr talman! Från miljöpartiets sida säger vi nej till det här
            regeringsförslaget. Det är innebörden i reservation 3, som vi
            yrkar bifall till.
          </note>
          <note>
            Miljöpartiet sade nej redan när löntagarfonderna inrättades och
            denna mycket långa historia påbörjades. Det fanns många skäl att
            säga nej. En del av de skälen har blivit aktuella i dag.
          </note>
          <note>
            Vems är pengarna? Är de statens, är de privata, är de egentligen
            löntagarnas eller företagarnas?
          </note>
          <note>
            Vems är de?
          </note>
          <note>
            Vi märker att partierna har olika uppfattning. Man kan se hur
            den socialistiska sidan gärna vill se pengarna som statens egendom,
            möjligen ursprungligen som löntagarnas. På den borgerliga sidan
            ser man dem som klart privata pengar, ursprungna från företagen
            i första hand. Det visar på olämpligheten i beslutet från början.
          </note>
          <note>
            Från miljöpartiets sida sade vi också klart nej till att stiftelserna
            inrättades. Det var ett ganska fult grepp från den borgerliga
            regeringen att få bort löntagarfondspengar så att en eventuellt
            ny majoritet efter riksdagsvalet inte skulle kunna påverka den
            fortsatta användningen. Detta är alldeles uppenbart.
          </note>
          <note>
            Det är i och för sig behjärtansvärt med mer pengar till forskning.
            Från miljöpartiets sida brukar vi föreslå ökade anslag till detta.
            Men i det sammanhanget vill jag säga att det framför allt är grundforskningen
            som skulle behöva mer pengar. Stiftelserna är ju mer riktade till
            den tillämpade forskningen.
          </note>
          <note>
            Vi har lagt ett eget alternativt förslag som går ut på att man
            tar en avgift, som vi kallar grundforskningsavdrag, på all utdelning
            från stiftelser och institut till tillämpad forskning, och för
            den till grundforskningen. Det skulle fördubbla kapaciteten på
            grundforskningen i Sverige. Det behövs. Där sker nu neddragningar
            bl.a. med hänvisning till att man förväntar sig att stiftelserna
            skall ställa upp och fylla ut de svarta hål man åstadkommer på
            det sättet.
          </note>
          <note>
            Från miljöpartiets sida säger vi också nej till de ingrepp som
            nu föreslås i stiftelselagstiftningen. Det innebär att man skapar
            en gråzon. Man skapar tvivelaktiga prejudikat när det gäller rätten
            kring de här frågorna. Jag skall inte upprepa alla de principiella
            invändningar som andra företrädare för oppositionen har fört fram.
            Men jag kan instämma i många av dem.
          </note>
          <note>
            Det är inte en bra metod. Vi tycker att regeringen borde dra
            tillbaka detta. Vi medverkar gärna till att ta fram ett bättre
            förslag, om nu ambitionen är att skapa bättre förutsättningar
            för forskningen och inte något slags hämndaktion mot borgerligheten
            för att man har givit bort löntagarfondspengar till stiftelserna.
            Man kan få en känsla av det är det det handlar om.
          </note>
          <note>
            Herr talman! Med detta yrkar jag bifall till reservation nr.
            3.
          </note>
          <note type="speaker">
            Anf. 5 EVA ARVIDSSON (s):
          </note>
          <note>
            Herr talman! I det betänkande som nu debatteras behandlar utskottet
            proposition 1996/97:22 Statliga stiftelser.
          </note>
          <note>
            Jag vill börja med att yrka bifall till utskottets hemställan
            och avslag på reservationerna.
          </note>
          <note>
            Stiftelselagen 1994:1220 trädde i kraft den 1 januari 1996. Lagstiftningen
            föregicks av ett synnerligen långvarigt lagstiftningsarbete. Före
            stiftelselagen fanns inte någon generell lagstiftning om stiftelser.
          </note>
          <note>
            Trots det långvariga lagstiftningsarbetet behöver det göras ändringar
            i stiftelselagen rörande statliga stiftelser. Stiftelseformen
            som den är reglerad i stiftelselagen, kan utnyttjas, inte bara
            för att avskilja offentliga medel för en självständig förvaltning,
            utan också för att samtidigt förhindra att denna förvaltning senare
            skall kunna påverkas genom politiska ställningstaganden i demokratisk
            ordning.
          </note>
          <note>
            Det är därför utskottets uppfattning att det finns ett uppenbart
            behov att särskilja permutationsregler för stiftelser som har
            bildats av staten. Effekterna av den nuvarande ordningen kan varken
            ha varit avsedda eller önskvärda.
          </note>
          <note>
            De föreslagna ändringarna gäller stiftelselagens regler om permutation.
            I propositionen föreslås att det i stiftelselagen skall införas
            särskilda bestämmelser om ändring eller upphävande av föreskrifter
            i stiftelseförordnanden för stiftelser som har bildats av staten.
          </note>
          <note>
            Regeringen skall kunna ändra eller upphäva sådana föreskrifter
            trots att de förutsättningar inte är uppfyllda som stiftelselagen
            annars ställer upp för ändring av föreskrifter i stiftelseförordnanden.
          </note>
          <note>
            De frågor som omfattas av förslaget är de som anges i 6 kap.
            1 §, som handlar om placering av stiftelsens förmögenhet stiftelsens
            förvaltning utseende och sammansättning av styrelse styrelsens
            beslutsförhet arvoden räkenskaper revision rätt att föra talan
            om skadestånd till stiftelsen entledigande av styrelseledamot
            eller förvaltare.
          </note>
          <note>
            Föreskrifter om stiftelsens ändamål omfattas inte av förslaget.
          </note>
          <note>
            Bestämmelserna föreslås träda i kraft den 1 januari 1997.
          </note>
          <note>
            Vad innebär då dessa lagändringar, som det skrivits och debatterats
            så mycket om? Lagändringarna innebär att regeringen, när det gäller
            stiftelser som har bildats av staten, får möjlighet att ta initiativ
            till och besluta om ändringar i stiftelseförordnandena utom vad
            gäller föreskrifter om stiftelsernas ändamål. Regeringen utser
            och entledigar styrelsernas ledamöter enligt lagändringen.
          </note>
          <note>
            Varför behövs då dessa ändringar?
          </note>
          <note>
            Under 1993 och 1994 inrättade den borgerliga regeringen elva
            stiftelser för bl.a. forskningsändamål med löntagarfondsmedel
            som kapital. Stiftelsernas styrelser skulle efter bildandet utse
            sina egna efterträdare. Vid utformandet av stiftelseförordnandena
            vinnlade man sig om att se till att pengarna inte skulle kunna
            återföras till statlig kont roll. Den borgerliga regeringen låste
            således in offentliga medel undan riksdagens och regeringens inflytande.
          </note>
          <note>
            Inrättandet av stiftelserna möttes av starkt motstånd från socialdemokraterna,
            som motsatte sig att verksamheten, till följd av valet av stiftelseformen
            och utformningen av stiftelseförordnandena, skulle komma att undandras
            riksdagens och regeringens inflytande. Medlen borde enligt vår
            mening hanteras i sådana former att offentlig insyn i verksamheten
            och påverkan från statsmakternas sida kunde åstadkommas i största
            möjliga utsträckning.
          </note>
          <note>
            Herr talman! För oss socialdemokrater är detta ytterst en demokratifråga.
            För oss är det alldeles självklart att det skall vara offentlig
            insyn och demokratiskt inflytande över allmänna medel. Det är
            klart att framför allt moderaterna och socialdemokraterna står
            långt ifrån varandra i denna fråga.
          </note>
          <note>
            Förutom den principiella demokratiaspekten finns det också andra
            skäl för ändringar. Det är av samordningsskäl viktigt att inte
            en stor del av de samlade offentliga forskningsmedlen ligger utanför
            statligt inflytande.
          </note>
          <note>
            Det är inte heller försvarbart att i nuvarande svåra budgetläge,
            där inget område förskonas från besparingar, öka forskningsanslagen
            i den omfattning som stiftelsernas utdelning innebär. En del av
            pengarna behövs för att täppa till andra hål i statsbudgeten.
          </note>
          <note>
            Stiftelserna kommer att fördela åtminstone en halv miljard kronor
            årligen.
          </note>
          <note>
            Forskningen har varit skyddad från besparingar i många år. Medan
            andra sektorer i samhället fått minskande resurser fick grundforskningen
            ökade resurser, skriver Lilian Öhrnström i lördagens Dagens Nyheter.
          </note>
          <note>
            Hon skriver också att utbildningsministern har rätt när han säger
            att besparingarna i budgeten endast blir
          </note>
          <note>
            6 %.
          </note>
          <note>
            Herr talman! Lagutskottet beslöt den 24 september
          </note>
          <note>
            1996 att inhämta Lagrådets yttrande över propositionens lagförslag.
            Jag tänker inte närmare gå in på det, då det finns som bilaga
            i betänkandet, men jag vill ändå nämna att Lagrådet i sitt yttrande
            konstaterar att de tidigare framförda kritiska synpunkterna från
            Lagrådet i stor utsträckning numera har tillgodosetts.
          </note>
          <note>
            Lagrådets uppfattning var att regeringen skulle söka andra vägar,
            och inte ändra stiftelseändamålet, för att komma till rätta med
            de missförhållanden som vi ansåg föreligga. En möjlighet som enligt
            Lagrådets uppfattning kunde vara värd att undersöka närmare var
            att låta regeringen få möjlighet att påverka stiftelseförordnanden
            endast beträffande frågor som anges i
          </note>
          <note>
            6 kap. 1 § första stycket 2-9 stiftelselagen. Propositionens
            lagförslag har utformats i enlighet med Lagrådets anvisning.
          </note>
          <note>
            Jag går nu över till att kommentera reservationerna. Jag börjar
            med Moderaterna och Folkpartiet, som i en gemensam reservation
            förordat avslag på regeringens förslag. Som skäl har anförts att
            förslaget strider dels mot skyddet för äganderätten i regeringsformen
            och i Europakonventionen, dels mot grundläggande stiftelserättsliga
            principer.
          </note>
          <note>
            Förslaget gör det inte möjligt att överföra äganderätten till
            stiftelsernas tillgångar till staten eller någon annan. Det blir
            således inte fråga om att avstå egendom på sätt som anges i 2
            kap. 18 § första stycket regeringsformen. Vad gäller äganderätten
            ger också
          </note>
          <note>
            Europakonventionen utrymme för begränsningar av ägarens rättigheter
            genom kontroll av användningen av egendom i enlighet med det allmänna
            intresset.
          </note>
          <note>
            De grundläggande stiftelserättsliga principerna om varaktighet
            och självständighet upprätthålls. Regeringens förslag gör det
            inte möjligt att ändra förvaltningsföreskrifterna så att styrelsen
            eller förvaltaren fråntas det grundläggande förvaltningsansvaret.
          </note>
          <note>
            Konstitutionsutskottet har i sitt yttrande till lagutskottet
            behandlat frågan huruvida förslaget är förenligt med regeringsformens
            och Europakonventionens bestämmelser om skyddet för äganderätten
            och funnit att förslaget inte står i strid med dessa bestämmelser.
          </note>
          <note>
            Konstitutionsutskottet har anslutit sig till den bedömning som
            redovisas i propositionen.
          </note>
          <note>
            Centerpartiet har ansett regeringens förslag alltför långtgående
            och förordar i en reservation en ändring i den föreslagna lagtexten
            av innebörd att regeringen skall få rätt att tillsätta endast
            en minoritet - en tredjedel - av styrelsens ledamöter.
          </note>
          <note>
            Vi anser av både principiella och praktiska skäl att de demokratiska
            organen skall bestämma vilka som skall sitta i styrelserna. Lagutskottet
            anser att regeringens förslag är väl ägnat att tillgodose intresset
            av offentlig insyn och demokratiskt inflytande. Det är dessutom
            en självklarhet att regeringen vid prövningen av permutationsfrågor
            i enskilda fall inte kommer att göra större ändringar i stiftelseförordnandena
            än vad som är sakligt motiverat.
          </note>
          <note>
            Till sist, herr talman! I fråga om stiftelser som har bildats
            av staten finns det ett starkt offentligt intresse av att föreskrifter
            om förvaltningen utformas med respekt för demokratiska principer
            och för det allmännas bästa. Särskilt när förvaltningen rör stora
            belopp och avser väsentliga inslag i den offentliga verksamheten
            är det otillfredsställande att ansvariga demokratiska institutioner
            saknar möjlighet att påverka och kontrollera besluten under obegränsad
            tid framåt.
          </note>
          <note>
            Herr talman! Jag upprepar: För oss socialdemokrater är detta
            alltså en demokratifråga. Det skall vara offentlig insyn och demokratiskt
            inflytande över allmänna medel.
          </note>
          <note>
            Jag avslutar med att än en gång yrka bifall till utskottets hemställan
            och avslag på reservationerna.
          </note>
          <note type="speaker">
            Anf. 6 AGNE HANSSON (c) replik:
          </note>
          <note>
            Fru talman! Jag ställde inledningsvis i mitt anförande en del
            frågor som jag inte har fått svar på. Det kunde vara intressant
            att höra hur de lagstiftande socialdemokraterna i denna församling
            ser på risken för att tilltron till de centrala principer som
            bär upp stiftelsebegreppet kan skadas av en sådan åtgärd som nu
            vidtas. Jag skulle gärna vilja ha svar på den frågan.
          </note>
          <note>
            Jag har indirekt fått svar på den andra fråga som jag ställde.
            Tydligen anser Eva Arvidsson att det är rekommendabelt att ta
            till en så här kraftig förändring för att komma åt pengar i en
            stiftelse. Vi menar att det vore bättre om stiftelserna frivilligt
            fick förhandla om pengarna.
          </note>
          <note>
            Det yttersta motiv som Eva Arvidsson anförde var det demokratiska
            motivet. Från Centerpartiets sida är vi mycket måna om att det
            finns demokratisk insyn i de här sammanhangen, men det är här
            fråga om en total maktöverföring, innefattande utseendet av alla
            styrelseledamöter.
          </note>
          <note>
            Jag menar att gränsen går mellan en minoritets förhållande till
            en majoritet. Det är verklig demokrati.
          </note>
          <note>
            Hur vill Socialdemokraterna tillgodose andra intressenters möjligheter
            att påverka om man skall byta ut hela styrelsen och göra den offentlig?
          </note>
          <note type="speaker">
            Anf. 7 EVA ARVIDSSON (s) replik:
          </note>
          <note>
            Herr talman! Den frivillighet som Centerpartiets företrädare
            talar om är något som var önskvärt från början. Redan för två
            år sedan startade diskussionen om att samordna medlen och att
            föra en dialog med stiftelserna för att vi skulle slippa gå så
            här långt. Men ingen var intresserad av att göra det.
          </note>
          <note>
            När det gäller frågan om det skall vara en tredjedel eller en
            majoritet i styrelserna, anser vi att det behövs en majoritet
            i styrelsen för att vi skall få detta demokratiska inflytande.
          </note>
          <note type="speaker">
            Anf. 8 AGNE HANSSON (c) replik:
          </note>
          <note>
            Herr talman! Jag kan inte förstå annat än att det alltid måste
            vara en bättre framkomlig väg att hitta en dialog för att sätta
            stopp för en salomonisk lösning på en fråga. Det måste vara bättre
            än att hela tiden välja konfrontation. Inte minst den här debatten
            visar att man borde ha valt en annan väg för att undvika denna
            ständiga konfrontation, som fortfarande finns.
          </note>
          <note>
            Eva Arvidsson sade att det finns motiv för att särskilja just
            de statliga stiftelserna, och det är riktigt.
          </note>
          <note>
            Det bör finnas demokratisk insyn i dem. De statliga stiftelserna
            är ju bara en typ av offentliga stiftelser -
          </note>
          <note>
            vi har även kommun- och landstingsstiftelser. Är man nu också
            beredd att gå vidare och angripa de stiftelserna med samma brutala
            metod? Hur rimmar det med behovet av tilltro och med rädslan för
            minskad tilltro till just stiftelsebegreppet i lagstiftningen?
            Hyser man inga betänkligheter inför den breda, samlade kritik
            som har mött förslaget?
          </note>
          <note type="speaker">
            Anf. 9 EVA ARVIDSSON (s) replik:
          </note>
          <note>
            Herr talman! Forskningsstiftelserna har avvisat en dialog. Ändamålet
            rörs inte, och det går inte att kringgå ändamålet.
          </note>
          <note>
            I debatten under hela sommaren har vi följt den starka kritiken
            från forskarvärlden. I Dagens politik står det att forskarförtroendet
            är förbrukat. Man har alltså tagit i ordentligt. Man kan fråga
            sig vad man egentligen har tagit i om. Vad är man orolig för?
            Är det oro över att vi skall få demokratiskt inflytande över delar
            av avkastningen? Eller är det oro över att det blir en demokratisk
            kontroll över stiftelserna?
          </note>
          <note type="speaker">
            Anf. 10 BENGT HARDING OLSON (fp)
          </note>
          <note>
            replik:
          </note>
          <note>
            Herr talman! Vi har uppenbarligen helt olika syn på rättsstaten.
            Jag skall inte gå in på alltför långdragna detaljer. De knivigaste
            frågorna skall jag lämna till justitieministern när vi kommer
            dit. Men jag har också några frågor till Eva Arvidsson.
          </note>
          <note>
            Är tillämpningen av ändamålsbestämmelsen i forskningsstiftelserna,
            som de ser ut i dag, mer eller mindre obegränsad? Kan man verkligen
            säkert säga att man kan göra de uttag som nu aviserats för att
            de skall täcka budgeten?
          </note>
          <note>
            Jag talade om katalogen. Regeringen ville alltså ha möjlighet
            att plocka bort en mängd olika saker, inklusive revision, skadestånd
            för styrelsen, m.m. Varför skall man ta bort hela den katalogen?
            I utskottet har vi har inte fått något som helst besked om varför
            man vill göra det.
          </note>
          <note>
            Jag har tidigare sagt att det finns en tillsyn. Länsstyrelserna
            och deras tillsyn existerar. Vad är det för del på dem? Jag nöjer
            mig med detta och väntar med spänning på svar.
          </note>
          <note type="speaker">
            Anf. 11 EVA ARVIDSSON (s) replik:
          </note>
          <note>
            Herr talman! Det handlar inte om någon överföring av förmögenheterna
            utan om avkastningen av förmögenheterna. Ändamålet står fast,
            och i och med att det gör det kan man inte gå runt det.
          </note>
          <note>
            Detta överensstämmer med Europakonventionens regler för det här.
            Om det ligger i det allmännas intresse och det krävs en kontroll
            över stora belopp, strider det inte mot konventionen.
          </note>
          <note type="speaker">
            Anf. 12 BENGT HARDING OLSON (fp)
          </note>
          <note>
            replik:
          </note>
          <note>
            Herr talman! Eva Arvidsson sade att ändamålsbestämmelsen står
            fast. Så bra, då behöver de tydligen inte ändras. Men förklara
            för mig varför den socialdemokratiska regeringen ville ta bort
            ändamålsbestämmelsen från början om det inte behövdes. Varför
            skulle den då tas bort?
          </note>
          <note>
            Det är kanske svårt att beskriva detta med katalogen - det har
            inte ens Justitiedepartementet lyckats göra. Beträffande frågan
            om tillsynen fick jag inget svar.
          </note>
          <note>
            Det finns ytterligare en sak jag vill ta upp här. I
          </note>
          <note>
            anförandet nämnde Eva Arvidsson att det behövs årliga uttag från
            dessa forskningsstiftelser. Då studsade man till. Detta är uppenbarligen
            ingen engångsåtgärd. Det är tydligen så att den möjlighet som
            nu finns skall användas som en budgetregulator år ut och år in.
          </note>
          <note>
            På den tiden jag var verksam som åklagare kallades detta för
            återfall i brott.
          </note>
          <note>
            Låt mig som en slutreplik säga att det ser ut som om vi skulle
            strida om demokratifrågan. Men enligt min enkla uppfattning finns
            det inget välfärdssamhälle som inte samtidigt är ett rättssamhälle,
            och i ett sådant samhälle gäller grundläggande rättsprinciper.
            Om inte detta har med demokrati att göra och om inte detta skulle
            vara en grundläggande mänsklig demokratisk rättighet - då bor
            vi inte samma rättsstat.
          </note>
          <note type="speaker">
            Anf. 13 EVA ARVIDSSON (s) replik:
          </note>
          <note>
            Herr talman! Ändamålsbestämmelsen som fanns med i lagrådsremissen
            behöver vi alltså inte ta bort för att få detta demokratiska inflytande.
            I sitt yttrande konstaterar Lagrådet att de tidigare framförda
            kritiska synpunkterna var tillgodosedda. Lagrådets uppfattning
            var att regeringen skulle söka andra vägar och inte ändra stiftelseändamålet
            för att komma till rätta med det missförhållande som ansågs föreligga.
          </note>
          <note>
            En möjlighet som enligt Lagrådets uppfattning kunde vara värd
            att undersöka närmare var att låta regeringen få möjlighet att
            påverka stiftelseförordnandena endast beträffande frågor som anges
            i 6 kap.
          </note>
          <note>
            1 § första stycket 2-9 stiftelselagen.
          </note>
          <note type="speaker">
            Anf. 14 STIG RINDBORG (m) replik:
          </note>
          <note>
            Herr talman! Vad vi talar om är retroaktiv lagstiftning. Jag
            vill säga att en sådan lagstiftning är ett stort angrepp på demokratisk
            ordning. Det görs gällande att den här gåvan, överföringen, inte
            är giltig och fattad i demokratisk ordning.
          </note>
          <note>
            Det talas om stora belopp. Om privata personer får gåvor från
            staten och om stiftelser får gåvor från staten - vid vilket belopp
            går gränsen för när man kan säga att vi skall gå in i efterhand
            och ta hand om det här?
          </note>
          <note>
            Om man lagstiftar framåt på det viset vet alla vad som gäller,
            men inte om man går bakåt i tiden. Jag frågar mig: Var går gränsen,
            eftersom det åberopas beloppsmässiga aspekter?
          </note>
          <note>
            Man kan vidare fråga sig vilka av stiftelsernas effekter som
            inte har varit önskvärda. Det har angivits att så är fallet. Är
            de beslut som riksdagen fattade om överföringar av medel inte
            fattade i demokratisk ordning? Görs det gällande?
          </note>
          <note type="speaker">
            Anf. 15 EVA ARVIDSSON (s) replik:
          </note>
          <note>
            Herr talman! De är fattade i samma demokratiska ordning som vi
            nu fattar beslut om en ändring. Stig
          </note>
          <note>
            Rindborg säger i sitt anförande att ärendet inte har varit fullständigt
            presenterat när Lagrådet har gjort sin bedömning. Allt har funnits
            med från början. Lagrådet har gjort sin bedömning utifrån det
            material som vi har bedömt i dag.
          </note>
          <note>
            Jag tappade bort Stig Rindborgs fråga.
          </note>
          <note>
            Anledningen till att vi gör detta är att vi vill ha ett demokratiskt
            inflytande. Det tycker jag att jag sade tydligt i mitt anförande.
            Vi vill ha ett demokratiskt inflytande över allmänna medel. Vi
            vill ha ett inflytande över hur medel som finns i forskningsstiftelserna
            skall fördelas.
          </note>
          <note type="speaker">
            Anf. 16 STIG RINDBORG (m) replik:
          </note>
          <note>
            Herr talman! Jag upprepar min fråga: Vilka effekter är inte önskvärda?
          </note>
          <note>
            Anser Eva Arvidsson att retroaktiv lagstiftning är någonting
            för en demokratisk stat? Det är en väldig skillnad på det beslut
            som fattades under förra mandatperioden och det som fattas i dag.
            Då gick man efter gällande lag och fattade ett beslut. I dag vill
            man fatta beslut om att ändra lagen retroaktivt.
          </note>
          <note type="speaker">
            Anf. 17 EVA ARVIDSSON (s) replik:
          </note>
          <note>
            Herr talman! Det är ingen retroaktiv lagstiftning.
          </note>
          <note>
            Lagen träder i kraft den 1 januari 1997.
          </note>
          <note type="speaker">
            Anf. 18 ROY OTTOSSON (mp) replik:
          </note>
          <note>
            Herr talman! Det står i betänkandet att stiftelsen utgör en självständig
            förmögenhet. Mot bakgrund av det vill jag ställa en fråga till
            Eva Arvidsson. Jag kanske hörde fel, men jag tyckte att hon sade
            att medlen i dessa statliga stiftelser skulle vara allmänna medel.
            Menar hon det, eller hörde jag fel?
          </note>
          <note>
            Av det följer nästa fråga. Skall stiftelserna betraktas som fristående,
            eller menar hon att de är regeringens organ? Hur ser hon på det?
          </note>
          <note>
            Kan Eva Arvidsson tänka sig att söka andra lösningar vad gäller
            att få fram mer pengar till forskningen, eller anser hon att detta
            är det bästa sättet att fylla hål i statsbudgeten?
          </note>
          <note type="speaker">
            Anf. 19 EVA ARVIDSSON (s) replik:
          </note>
          <note>
            Herr talman! Det blir många upprepningar här i dag. Vi vill ha
            den demokratiska kontrollen. Vi tycker inte att det är privata
            medel. Det är löntagarfondsmedel som har stoppats in i forskningsstiftelserna.
            Man kan fråga sig med vilken rätt man kunde stoppa in löntagarfondsmedlen
            i forskningsstiftelserna. Var det detta som medlen skulle användas
            till?
          </note>
          <note type="speaker">
            Anf. 20 ROY OTTOSSON (mp) replik:
          </note>
          <note>
            Herr talman! Då skall jag tolka Eva Arvidsson så, att hon menar
            att den förmögenhet som finns i de statliga stiftelserna inte
            är stiftelsernas egen, trots att det följer av stiftelselagstiftningen.
            Hon anser att det är löntagarfondsmedel vars användning skall
            styras av regeringen. Har jag fattat henne rätt?
          </note>
          <note type="speaker">
            Anf. 21 EVA ARVIDSSON (s) replik:
          </note>
          <note>
            Herr talman! Löntagarfondsmedlen fördes över till stiftelserna.
            Nu är de där. Kapitalet finns där. Vi tänker inte ta kapitalet.
            Vad vi diskuterar är avkastningen av kapitalet. Det går aldrig
            att komma ifrån att löntagarfondsmedlen är offentliga medel.
          </note>
          <note type="speaker">
            Anf. 22 TANJA LINDERBORG (v):
          </note>
          <note>
            Herr talman! Några dagar före det väntade regeringsskiftet 1994
            tömde den förra borgerliga regeringen löntagarfonderna på pengar
            och placerade dem i privata forskningsstiftelser utan demokratisk
            kontroll och allmän insyn. Ingen vet riktigt hur stort detta kapital
            är i dag, men det rör sig någonstans mellan 20
          </note>
          <note>
            och 25 miljarder kronor. Det är alltså en ofantligt stor summa
            pengar.
          </note>
          <note>
            Löntagarfonderna, som tillkom genom riksdagsbeslut 1984, byggdes
            upp, som vi har hört här tidigare, av vinstdelningsskatter och
            lönebaserade avgifter genom att Sveriges löntagare avstod från
            löneutrymmet. Det är därför ställt utom allt tvivel att pengarna
            var offentliga medel.
          </note>
          <note>
            När beslutet att ge bort pengarna fattades skedde det med hjälp
            av kumpanerna Ian och Bert, i syfte att förvandla allmän egendom
            till privat. Man eftersträvade en konstruktion som skulle garantera
            att riksdag och regering inte skulle ha någon fortsatt kontroll
            över kapitalet.
          </note>
          <note>
            Vänsterpartiet motsatte sig beslutet den gången.
          </note>
          <note>
            Vi tyckte att det var fel. Därför ger vi nu den socialdemokratiska
            regeringen vårt stöd i frågan om ändring i stiftelselagen. Vår
            utgångspunkt är, och har alltid varit, att offentliga medel skall
            kontrolleras av offentliga organ.
          </note>
          <note>
            Beslutet som vi skall fatta i dag handlar inte om att ändra själva
            ändamålet med stiftelserna - jag vill slå fast det - utan endast
            om att en folkvald regering skall få rätt att entlediga och utse
            ledamöter i stiftelser som har bildats av staten.
          </note>
          <note>
            Herr talman! I den offentliga debatten har det hävdats att förslaget
            att öppna stiftelsernas styrelse för insyn och kontroll skulle
            vara odemokratiskt. Lagt kort ligger, så att säga. Själva kärnan
            i en levande demokrati är ju ändå att man skall kunna ändra beslut
            vid ändrade majoritetsförhållanden, om man anser det vara nödvändigt.
          </note>
          <note>
            Det har talats om expropriation, konfiskation och tvångsvis förfogande
            över privat egendom m.m. Det har också hävdats att man inte har
            rätt att ta tillbaka en gåva. Att däremot låsa in allmänna medel
            i privata stiftelser utan insyn, kontroll och påverkan var tydligen
            helt i sin ordning. Ta t.ex. Stiftelsen för strategisk forskning,
            som är den största av de stiftelser som har inrättats med medel
            från löntagarfonderna. Den fick 6
          </note>
          <note>
            miljarder kronor när den bildades, och disponerar i dag över
            7 miljarder kronor. På vilket sätt skulle det vara mera odemokratiskt
            att en folkvald regering utser ledamöter i den stiftelsen än att
            styrelsen utser sig själv?
          </note>
          <note>
            Den överenskommelse som Vänsterpartiet har gjort med Socialdemokraterna
            innebär att forskarsamhället kommer att representeras i stiftelsernas
            styrelser och att jämställdhetsapekterna kommer att beaktas. Den
            innebär också att bildandet av de nya styrelserna skall ske på
            ett sådant sätt att kontinuitet i pågående forskningsverksamhet
            säkerställs. Att detta skulle strida inte bara mot svensk grundlag
            utan också mot Europakonventionen, som den för ovanlighetens skull
            samlade borgerliga oppositionen nu gör gällande, har prövats av
            såväl Lagrådet som konstitutionsutskottet. Tydligen anser de borgerliga
            partierna att de har tolkningsföreträde på denna punkt.
          </note>
          <note>
            Jag skall inte utnyttja hela min tid. Jag nöjer mig med att yrka
            bifall till hemställan i lagutskottets betänkande i dess helhet.
          </note>
          <note type="speaker">
            Anf. 23 BIRGIT FRIGGEBO (fp):
          </note>
          <note>
            Herr talman! Det beslut som riksdagen nu kommer att fatta kommer
            att gå till historien. Det kommer att åberopas i framtiden, och
            det kommer att legitimera framtida ingrepp. Jag är alldeles övertygad
            om att det också kommer att bidra till urholkning av rättsmedvetandet
            i Sverige.
          </note>
          <note>
            Förhoppningsvis kommer det här beslutet att analyseras ur olika
            aspekter och förhoppningsvis även ur ett statsvetenskapligt perspektiv.
            Den fråga som då bör ställas är: Hur kan ett så uppseendeväckande
            förslag slussas igenom alla spärrar och slutligen föras fram till
            beslut i Sveriges riksdag?
          </note>
          <note>
            Det enda man kan hysa viss beundran för i det här ärendet är
            den envishet som nu ger resultat. Men denna beundran från min
            sida är naturligtvis inte reservationslös. Den uppvisade envisheten
            gränsar till fanatism, och den har hämtat sin näring i ett oresonligt
            hat. Hat och fanatism är inte några bra drivkrafter i politiken,
            särskilt inte när det handlar om grundläggande rättsprinciper.
          </note>
          <note>
            Det ena halsbrytande förslaget efter det andra har prövats av
            regeringen. Först handlade det om att man ville hota stiftelsernas
            styrelser. Om de inte själva tog initiativ till att ändra stiftelseurkunderna,
            skulle styrelserna förlora förtroendet hos Carl Tham. Det kanske
            inte gjorde så mycket. Men han sade dessutom att om styrelserna
            inte ställde upp skulle hela forskarvärldens förtroende för dessa
            personer försvinna. Vi har sett hur det har gått och vem som har
            förlorat förtroendet.
          </note>
          <note>
            Det andra förslaget som var på tapeten var att på något vis skattevägen
            dra in pengar från stiftelserna.
          </note>
          <note>
            Det förslaget visade sig vara undermåligt och försvann snabbt
            ur diskussionen och från dagordningen.
          </note>
          <note>
            Det tredje försöket var att regeringen självständigt skulle kunna
            ändra ändamålet för stiftelserna. Det blev också utskällt, och
            Lagrådet stoppade i praktiken det jippot.
          </note>
          <note>
            Inget av de här förslagen har alltså lyckats. Rättssakkunniga
            har avrått och därmed har det inte blivit något av. Intill dess
            har ändå anständigheten hindrat att de här förslagen har förts
            fram till beslut i riksdagen.
          </note>
          <note>
            Lagrådet avvisade alltså förslaget om att regeringen på egen
            hand skulle kunna ändra statligt bildade stiftelsers ändamålsbeskrivning.
            Nu återkommer regeringen i stället med förslaget att regeringen
            ensidigt skall kunna ändra i statligt bildade stiftelsers förordningar
            om tillsättande av styrelse, förmögenhetsförvaltning, osv.
          </note>
          <note>
            Syftet från regeringens sida är att via nya styrelser kunna styra
            stiftelsernas verksamhet. Det har sagts klart ut att man vill
            få kontrollen över stiftelsernas verksamhet. Tanken är att styrelseledamöterna
            skall utses med villkor att de skall agera i enlighet med regeringens
            vilja. Det återstår att se vilka personer som vill ställa upp
            på det, framför allt från forskarvärlden.
          </note>
          <note>
            På det här sättet kan man kringgå ändamålsbestämmelsen, och i
            själva verket har många socialdemokrater öppet medgett att det
            är det som är syftet.
          </note>
          <note>
            Det betyder alltså att den nu föreslagna förändringen av stiftelsernas
            förordnanden i själva verket är en konstruktion som bakvägen ger
            möjligheter att kringgå ändamålsbestämmelsen. I praktiken kommer
            alltså regeringens förslag att innebära att stiftelsernas ändamål
            ändras. Det var någonting som Lagrådet var tveksamt till i det
            tidigare skedet. Det kunde komma i konflikt med egendomsskyddet
            i regeringsformens
          </note>
          <note>
            2 kap. 18 §.
          </note>
          <note>
            När det gäller det föreliggande förslaget, som vi nu skall ta
            ställning till, har den här frågan över huvud taget inte belysts.
            Det är naturligtvis en stor brist. Jag skall inte kvälja dom,
            men man måste ändå undra hur
          </note>
          <note>
            Lagrådets yttrande skulle ha kunnat se ut om Lagrådet hade analyserat
            det klart uttalade syftet med regeringens förslag i förhållande
            till regeringsformens 2 kap.
          </note>
          <note>
            18 § och Europakonventionen.
          </note>
          <note>
            Vad detta handlar om är konstitutionella frågor, huruvida förslaget
            strider mot Europakonventionen om äganderätten och egendomsskyddet
            i den svenska grundlagen. Det kan naturligtvis inte hävdas att
            nya stiftelser, som bildas efter lagändringen, skulle strida mot
            detta, men det här gäller alltså gamla, redan existerande stiftelser.
            Självklart kan man inte heller, som man har försökt under beredningen,
            göra skillnad mellan dem som ursprungligen har stått som stiftare.
          </note>
          <note>
            Stiftelser är stiftelser oberoende av vilka som har varit de
            ursprungliga stiftarna. Man undrar naturligtvis vem det är som
            står på tur nästa gång.
          </note>
          <note>
            När man skall avgöra huruvida ett förslag strider mot t.ex. Europakonventionens
            bestämmelser om äganderätt skall det göras en vägning mellan det
            allmänna intresset och det enskilda intresset. Det vet alla att
            om man skall dra en väg över en tomt finns det ett stort allmänintresse
            av att trafiken skall komma fram.
          </note>
          <note>
            Det brukar man säga inte strider mot egendomsrätten och äganderätten.
            Men ingen skall komma och försöka övertyga mig om att det är ett
            allmänt intresse att dra ned de totala resurserna till forskning
            i samhället.
          </note>
          <note>
            Det är det yttersta syftet och konsekvenserna av de turer som
            man nu håller på med.
          </note>
          <note>
            Det har talats mycket om demokrati, inte bara nu, utan under
            de gångna åren i samband med de här frågorna. Det sades från talarstolen
            tidigare att det alltid skall finnas offentlig insyn i stiftelser
            där det finns allmänna medel eller över huvud taget där allmänna
            medel används. Då skulle jag vilja fråga: Vi anslår miljard efter
            miljard till olika privaträttsliga organ. Det är företag, föreningar,
            organisationer, m.fl.
          </note>
          <note>
            De medlen anslår vi för att de skall användas efter eget skön
            inom vissa givna ramar. Gäller inte det uttalandet i de avseendena
            att det skall finnas en offentlig insyn genom att man skall ha
            statliga styrelserepresentanter i de här företagen, föreningarna,
            organisationerna och politiska partierna?
          </note>
          <note>
            Uppenbarligen föresvävar det socialdemokraterna att bara om staten
            har sitt finger med i spelet på olika ställen är vi demokrater.
            Jag drar slutsatsen av diskussionen om demokrati att det är odemokratiskt
            när det inte blir som socialdemokrater vill. Det är demokratiskt
            att stjäla pengar från företagen och halvt socialisera dem via
            löntagarfonder. Men det är odemokratiskt att överföra forskningspengar
            till privaträttsliga stiftelser för att åstadkomma mångfald i
            stiftelsen.
          </note>
          <note>
            Varav huvudet är fullt talar munnen. De socialistiska ränderna
            går aldrig ur.
          </note>
          <note>
            Herr talman! Nu kan ingen vara säker längre. Det räcker inte
            att gardera sig med hängslen, livrem, fallskärm och livbåt. Avtal,
            stiftelseurkunder och grundlagar är bara nulliteter som kan köras
            över med en enkel motivering om att politikerna har för litet
            makt i
          </note>
          <note>
            Sverige.
          </note>
          <note>
            Jag vill avslutningsvis ställa en fråga. Vilket är nästa objekt?
            Vilka stiftelser där även andra tillsätter styrelseledamöter och
            där staten är med som ursprunglig stiftare står på tur?
          </note>
          <note>
            Herr talman! Jag yrkar avslag på det här förslaget.
          </note>
          <note type="speaker">
            Anf. 24 PÄR-AXEL SAHLBERG (s):
          </note>
          <note>
            Herr talman! Demokrati, Birgit Friggebo, är ett allmänt intresse.
            Vi talar här om statligt bildade stiftelser. Jag har väldigt svårt
            att se hur det kan jämföras med Folkpartiet från en lång rad synpunkter.
          </note>
          <note>
            Birgit Friggebo avslutar med att fråga vilket som är nästa objekt
            vi skall göra någonting åt. Ja, vi får väl se. Men man kan också
            fråga Birgit Friggebo: Vilka är nästa miljardpaket som skall tas
            ur den gemensamma ekonomin, ur vårt lands kassa, och placeras
            i dolda stiftelser eller i annan form? Det är ju det som är själva
            centralfrågan och som utgör en fond för den debatt vi nu för.
          </note>
          <note>
            Förra veckan stod moderater, folkpartister och kristdemokrater
            här och förfasade sig över statsministerns formulering vid besöket
            i Kina. Då var enigheten om mänskliga rättigheter och demokrati
            stor.
          </note>
          <note>
            Men det var då. I fråga om Kina och Ryssland var enigheten fullständig.
            I dag är det annorlunda. Nu handlar det om Sverige. Då är inte
            demokrati honnörsordet utan indignation. Nu handlar det inte om
            demokrati utan om privatiseringsideologi, och då gäller andra
            regler.
          </note>
          <note>
            Nyckelorden i den här debatten är inte, som vi har hört, frågan
            om makten över forskningsstiftelserna.
          </note>
          <note>
            Nej, det är demokrati och offentlighet. KU har i sitt yttrande
            strikt försökt hålla sig till dessa frågor. Men reservationen
            från Moderaterna och Folkpartiet håller sig inte alls till den
            aktuella frågan utan vill få oss att tro att det är regeringens
            avsikt med propositionen som styr den konstitutionella bedömningen.
          </note>
          <note>
            För KU:s del går frågorna tillbaka till såväl inrättandet av
            löntagarfonderna som den dåvarande borgerliga regeringens beslut
            om att inrätta stiftelser.
          </note>
          <note>
            Frågorna har också varit föremål för KU:s granskning, och vi
            har haft flera utfrågningar med tidigare statsråd från såväl den
            Bildtska som den Carlssonska regeringen.
          </note>
          <note>
            I KU:s arbete har vi haft anledning att apostrofera
          </note>
          <note>
            Folkpartiet, som under sin kulturminister valde en öppen och
            mer demokratisk form för den kulturella stiftelsen, medan bl.a.
            Per Unckel valde formen att låsa in offentliga medel, vilket han
            själv i KU:s utfrågning talade om som att föra dem bortom demokratins
            kontroll. Birgit Friggebo har därefter markerat att hon betraktar
            den öppna och demokratiska form hon valde som ett misstag, och
            det innebär väl att det inte längre finns anledning för oss att
            skilja på moderater och folkpartister i detta avseende.
          </note>
          <note>
            Jag har funderat mycket på vilken samhällssyn som ligger bakom
            att i riksdagen tala med vällust tala om att föra något bortom
            demokratins kontroll. Om
          </note>
          <note>
            Per Unckel hade sagt att stiftelserna skulle föras bort från
            statens kontroll skulle jag ha kunnat förstå det och se det som
            uttryck för en konservativ samhällssyn. Därmed skulle jag bara
            ha ogillat det men av demokratiska skäl respekterat det. Men att
            föra ett antal miljarder ur den statliga kassan till det man nu
            kallar privata stiftelser, bildade av regeringen, bortom demokratins
            kontroll måste representera en samhällssyn som är diametralt motsatt
            en parlamentariskt buren statsform. Det är i detta perspektiv
            vi måste förstå den upprördhet som vi hörde uttryckas -
          </note>
          <note>
            "vägen till godtycke".
          </note>
          <note>
            Jag kan inte låta bli att ställa frågan: Finns det annat som
            t.ex. Per Unckel vill föra bortom demokratins kontroll? Det kan
            väl inte utsträckas till frågor om försvaret eller Polisen?
          </note>
          <note>
            Vad är det då man gjort? Jo, i statligt bildade stiftelser placerades
            ett stort antal miljarder. I förordnandet fick de i uppdrag att
            fördela medel. I styrelsen utsågs ett antal personer. De skulle
            sedan själva utse nya ledamöter. Medlen skulle placeras - hur
            reglerades inte. Vi vet ingenting om eventuella restriktioner
            vad gäller sambandet mellan t.ex. styrelseledamöterna och deras
            egna intressesfärer.
          </note>
          <note>
            Jag tror inte att det här rymmer något oegentligt eller etiskt
            ifrågasättbart, men om det vet vi inget -
          </note>
          <note>
            dessa stiftelser är ju förda bortom demokratins och offentlighetens
            kontroll. Enligt den borgerliga begreppsanvändningen är de nu
            att betrakta som privata, och egendomsskyddsfrågan används som
            den tuva som skulle stjälpa den nuvarande regeringens förslag.
          </note>
          <note>
            Jag har svårt att tro att svenska folket upprörs över detta förmodade
            ingrepp i den privata sfären bortom demokratins kontroll.
          </note>
          <note>
            Nu föreslår regeringen och majoriteterna i lag-, utbildnings-
            och konstitutionsutskotten att denna slutna privatisering upphör
            och att stiftelserna och deras styrelse och förvaltning återförs
            under demokratins och offentlighetens kontroll. Detta motsätter
            sig ett antal av riksdagens demokratiska partier.
          </note>
          <note>
            Kunde då saken ha fått en annan historia? Ja, visst kunde den
            det! Den borgerliga regeringen kunde ha låtit bli att hantera
            löntagarfondsmedlen som man gjorde, utan det då utlovade förberedande
            samrådet.
          </note>
          <note>
            Man kunde vidare ha låtit bli att föra stiftelserna och deras
            kapital bortom demokratins kontroll. Vidare kunde, såsom Eva Arvidsson
            talade om tidigare, de tillsatta stiftelsestyrelserna ha besvarat
            utbildningsministerns brev på ett annat sätt än de valde. De kunde
            mycket väl ha valt att samarbeta med den demokratiskt reglerade
            delen av Forskningssverige.
          </note>
          <note>
            Men icke! Man trodde att man hade funnit den slutliga lösningen.
            Men denna riksdag, och det svenska folket, accepterar inte beslut
            som innebär att man privatiserar eller undandrar verksamhet från
            offentlig insyn och demokratisk kontroll. Den socialdemokratiska
            gruppen i KU står därför bakom föreliggande förslag i lagutskottets
            betänkande och föreslår därför att reservationerna avslås.
          </note>
          <note>
            Jag har till sist en randanmärkning. När riksdagen fattade beslut
            om stiftelserna fattades detta i demokratisk ordning - alldeles
            korrekt. Men riksdagen hade då inte full information på sitt bord
            om hur detaljregleringen av dessa stiftelser skulle ske. Det visade
            sig, t.ex. av det enkla exempel som jag var inne på, att kulturministern
            valde en annan form. Det går alltså inte att hänvisa till att
            riksdagen en gång för alla med full insyn avhände sig de här medlen.
          </note>
          <note>
            Jag tycker att det är angeläget att vi nu får den här förändringen.
            Det är klart att ändamålsparagrafen inte kan ändras. Sedan kan
            man fundera över hur stringenta såväl Birgit Friggebo som Per
            Unckel var i formuleringarna av ändamålet. Men det är det som
            ligger fast och utgör linjen för stiftelserna.
          </note>
          <note>
            När det gäller andra offentliga stiftelser, t.ex. i kommunerna,
            har beslut fattats som innebär att vi på samma sätt som i offentlig
            förvaltning - i kommunerna, i helkommunala bolag och i stiftelser
            där kommunen är huvudman - har samma insyn. Så tala inte indignerat
            om att det är någonting som kommer som nästa steg. Vi har redan,
            tillsammans, infört det här.
          </note>
          <note type="speaker">
            Anf. 25 BIRGIT FRIGGEBO (fp) replik:
          </note>
          <note>
            Herr talman! Pär-Axel Sahlberg ägnar sig mycket åt historien.
            I dag skall vi ta ställning till, med de givna förutsättningar
            som finns, vilka rättsprinciper som skall råda i Sverige.
          </note>
          <note>
            Pär-Axel Sahlberg ser tillbaka. Han säger att jag gjorde på ett
            annat sätt än Unckel. Det är helt rätt. Jag litade på att den
            gamla traditionen inom kulturområdet skulle innebära att politikerna
            skulle hålla saker och ting på armlängds avstånd.
          </note>
          <note>
            I Stiftelsen Framtidens kultur utsågs inte några representanter
            på politiska grunder utan på helt andra grunder. Ringaktningen
            och misshandeln av dåvarande styrelseledamöter från den socialdemokratiska
            regeringen har verkligen gjort mig chockerad. Det är dogmatism
            som har tvingat mig att ångra mig och säga att jag var blåögd
            som valde den formen som valdes. Och jag är ledsen för att man
            inte skall kunna lita på grundläggande traditioner som vi länge
            har varit överens om.
          </note>
          <note>
            Sedan kommer Pär-Axel Sahlberg dragande med
          </note>
          <note>
            Ryssland och Kina. Ja, i Ryssland strävar man ju just efter att
            få en ökad mångfald, en ökad valfrihet och en privatisering för
            att få en utveckling till stånd i landet.
          </note>
          <note>
            Man vill ju bort ifrån monokulturen. Vad Pär-Axel
          </note>
          <note>
            Sahlberg vill är att man skall dra in alltmer under politikernas
            och under statens kontroll och inflytande.
          </note>
          <note>
            Det är ju att gå andra vägen.
          </note>
          <note>
            Sedan säger han som svar på frågan om vilka som står på tur härnäst:
            Ja, vi får väl se. Precis just det.
          </note>
          <note>
            Det här kommer att användas i framtiden. Det ger legitimitet
            till att klampa in precis var man vill helt godtyckligt.
          </note>
          <note>
            Denna osäkerhet underminerar rättsmedvetandet i
          </note>
          <note>
            Sverige. Det finns ingenting längre som man kan lita på. Det
            finns inget hållfast längre som man kan lita på. Vad har det för
            effekt på tilltron till det demokratiska systemet?
          </note>
          <note type="speaker">
            Anf. 26 PÄR-AXEL SAHLBERG (s) replik:
          </note>
          <note>
            Herr talman! Vi har haft anledning att hylla Friggebo som demokrat
            i det här avseendet. Det är hon själv som har talat om att hon
            har ångrat sig - det var ett misstag - och vi hör också nu hur
            upprörd hon är.
          </note>
          <note>
            Men vi tyckte att det var bra att Birgit Friggebo höll stilen
            i det här avseendet och valde en öppen offentlig demokratisk form
            till skillnad från Per Unckel och Per
          </note>
          <note>
            Westerberg.
          </note>
          <note>
            Jag frågade Birgit Friggebo vilka nya miljarder som skulle parkeras
            utanför offentlighet och utom synhåll. Vi fick självfallet inget
            svar på den frågan, men väl ett anfall i frågan om vilka beslut
            som komma skall. Jag ägnar mig åt historien inte bara därför att
            jag är historiskt intresserad, utan för att denna fråga måste
            ses i ett perspektiv som hänger samman med de beslut som den regering
            som Birgit Friggebo tillhörde en gång fattade. Därför är det angeläget
            att se det här perspektivet. Nu är det demokratins linje som gäller,
            och jag är angelägen om den - här, gärna i
          </note>
          <note>
            Kina och i Ryssland.
          </note>
          <note type="speaker">
            Anf. 27 BIRGIT FRIGGEBO (fp) replik:
          </note>
          <note>
            Herr talman! Jag beklagar det jag nu behöver säga, men jag betackar
            mig faktiskt för den klapp på axeln som jag nu får av Pär-Axel
            Sahlberg. Han har missbrukat ett förtroende som jag hade för ett
            system som jag trodde att vi var överens om. Socialdemokraterna
            har missbrukat det förtroendet.
          </note>
          <note>
            Det är ingen nyhet att Folkpartiet och flera av de borgerliga
            partierna vill öka mångfalden och valfriheten i Sverige och tycker
            att vi bör överföra mer makt till de enskilda människorna, till
            våra medborgare.
          </note>
          <note>
            Det är en självklarhet. Det är svaret på Pär-Axel
          </note>
          <note>
            Sahlbergs fråga.
          </note>
          <note>
            Här har sagts att det är så odemokratiskt att allmänna medel
            utskiljs till något privat och att staten då måste ha insyn och
            kontroll via styrelser. Med tanke på alla de miljarder som vi
            ger i företagsstöd till företag av olika slag, föreningsstöd till
            organisationer och partistöd till partier vill jag fråga: Är det
            då inte en konsekvens att man måste ha kontroll och insyn via
            styrelserna i dessa företag? Vad är det för skillnad?
          </note>
          <note type="speaker">
            Anf. 28 PÄR-AXEL SAHLBERG (s) replik:
          </note>
          <note>
            Herr talman! Jag fick inget svar på vilket nästa förslag skulle
            vara om att dölja nya miljarder.
          </note>
          <note>
            Den typ av beslut som den regering Birgit Friggebo tillhörde
            en gång genomförde går inte att jämföra med andra typer av anslag
            eller offentliga satsningar.
          </note>
          <note>
            Detta är statligt bildade stiftelser. De är från början riktade
            och destinerade med ett speciellt bestämt syfte. Den här jämförelsen
            faller fullständigt på sin egen logik.
          </note>
          <note>
            Det allvarligaste är väl att Birgit Friggebo talar om ett missbrukat
            förtroende, och att det har gjort henne så upprörd över att hennes
            demokratiska stil var ett misstag. Jag menar att vi inte har hört
            från Birgit
          </note>
          <note>
            Friggebo de kommentarer som skulle vara angelägna utifrån ett
            demokratiskt perspektiv när t.ex. Per
          </note>
          <note>
            Unckel talar om och hyllar idén om att föra bortom demokratisk
            kontroll.
          </note>
          <note>
            Vi talar tyvärr inte riktigt om samma saker och samma frågor
            just nu, men det hade behövts ett mycket tydligare signalsystem,
            inte minst från Folkpartiet, i det här avseendet, och inte bara
            en indignation och bitterhet över hur historien har utvecklat
            sig.
          </note>
          <note>
            (forts. 5 §)
          </note>
          <note>
            Ajournering
          </note>
          <note>
            Kammaren beslöt kl. 13.47 på förslag av förste vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            4 § Frågestund
          </note>
          <note type="speaker">
            Anf. 29 TREDJE VICE TALMANNEN:
          </note>
          <note>
            Jag hälsar regeringens företrädare välkomna till veckans frågestund.
            Det gäller utrikesminister Lena
          </note>
          <note>
            Hjelm-Wallén, socialminister Margot Wallström, utbildningsminister
            Carl Tham, kulturminister Marita
          </note>
          <note>
            Ulvskog och miljöminister Anna Lindh samt statsråden Leif Blomberg
            och Thomas Östros.
          </note>
          <note>
            Utrikesminister Lena Hjelm-Wallén besvarar såväl allmänpolitiska
            frågor som frågor inom sitt eget ansvarsområde inom regeringen.
            Frågor till övriga statsråd förutsätts beröra deras ansvarsområde
            inom regeringen.
          </note>
          <note>
            TV 4
          </note>
          <note type="speaker">
            Anf. 30 GUNNAR HÖKMARK (m):
          </note>
          <note>
            Herr talman! Jag skulle vilja ställa en fråga till kulturministern
            angående TV 4 och dess lokalstationer. Vi ser nu hur ivern att
            kontrollera medierna innebär en direkt negativ utveckling för
            mediesamhället i stort. Den privata lokalradion är hotad. Regeringens
            planer på ett markbundet digitalnät kommer att hindra inte bara
            mångfalden utan också informationsteknikens förnyelse. Och nu
            gäller det ett regelsystem som riskerar att slå ut en lång rad
            olika lokala TV-stationer för TV 4.
          </note>
          <note>
            Det finns två olika alternativ för hanteringen av denna fråga.
          </note>
          <note>
            Det ena alternativet är att man säger: Vi öppnar frekvenserna
            M 4 och M 5 för regionala koncessioner och slopar samtidigt TV
            4:s koncessionsavgift, som är ett sätt att betala för att man
            har monopol på reklam i dag. På en gång skulle vi därmed få en
            enorm utveckling av regional och lokal TV. Jag är övertygad om
            att
          </note>
          <note>
            TV 4 omedelbart skulle se till att den lokala TV-
          </note>
          <note>
            verksamheten kunde fortsätta inom TV 4. Det är det bästa och
            rimligaste alternativet.
          </note>
          <note>
            Det andra alternativet om man ändå vill behålla greppet, som
            likväl är ett rimligt steg att ta, är att man förändrar avgiftssystemet,
            så att de lokal-TV-stationer som hunnit växa fram under ett antal
            år kan fortsätta att utvecklas med det bidrag som det innebär
            för tittarnas del.
          </note>
          <note>
            Jag skulle vilja veta vilket av de här alternativen som kulturministern
            tänker ta initiativ till.
          </note>
          <note>
            Anf. 31 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Jag delar inte riktigt Gunnar Hökmarks beskrivning
            av utvecklingen på medieområdet.
          </note>
          <note>
            En rad problem hotar mångfalden. Det handlar om ett slags förflackning
            och om en brist på pengar inom public service-sektorn. Vidare
            finns det utvecklingstendenser som på andra sätt inte är bra för
            mångfalden inom medierna.
          </note>
          <note>
            När det gäller den konkreta frågan om TV 4:s lokalbolag finns
            det ju redan ett avtal mellan staten och
          </note>
          <note>
            TV 4 om det fortsatta tillståndet. Det är TV 4 som har ansvaret
            för de här lokalbolagen, som kan betecknas som underleverantörer
            - för att sätta en begriplig etikett på dem. Fortfarande har jag
            ingen anledning att betvivla att TV 4 undersöker olika möjligheter
            att ta ansvaret för dessa underleverantörer. Det är ju TV 4:s
            ansvar. Samtidigt lyssnar jag naturligtvis gärna på vad olika
            partier i riksdagen har att säga om lokalbolagen.
          </note>
          <note>
            Gunnar Hökmark har här angett några alternativ.
          </note>
          <note>
            Birgit Friggebo har i en tidigare frågedebatt och också i ett
            brev beskrivit vilka alternativ hon ser. Själv har jag i ett mycket
            tidigare skede talat med representanter för Centern om hur man
            skulle kunna stötta lokal-
          </note>
          <note>
            TV-bolagen. Gemensamt för dem som jag hittills talat med om lokalbolagen
            inom TV 4 är att man menar att huvudansvaret ligger på TV 4. Jag
            träffar dem fortlöpande för att tala om TV-frågor i största allmänhet
            och, naturligtvis, också om lokalbolagen.
          </note>
          <note type="speaker">
            Anf. 32 GUNNAR HÖKMARK (m):
          </note>
          <note>
            Herr talman! Sedan monopolet avskaffades har mångfalden ökat
            rejält. Att kulturministern inte uppskattar den mångfalden spelar
            mindre roll, med tanke på att tittarna och lyssnarna uppenbarligen
            uppskattar den.
          </note>
          <note>
            Det intressanta i den konkreta frågan är vilka lagar och regler
            vi har som påverkar den faktiska utvecklingen. Jag undrar alltså
            om kulturministern är beredd att vidta en åtgärd, så att det inte
            blir en nedläggning av de olika lokala stationerna. Och varför
            inte pröva frågan om att öppna M 4 och M 5, så att det blir fart
            på utbyggnaden av lokal TV i Sverige på likvärdiga villkor och
            på ett sådant sätt att mångfalden understöds? Tänker kulturministern
            över huvud taget inte ta något politiskt initiativ utan bara leva
            med det faktum att de lokala TV-stationerna helt och hållet är
            hänvisade till TV 4:s bedömning av TV 4:s framtid? Blir det inget
            initiativ eller blir det ett sådant?
          </note>
          <note>
            Anf. 33 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Jag hävdar, precis som Gunnar
          </note>
          <note>
            Hökmark, att det har varit bra för mångfalden att vi har ett
            kommersiellt TV-företag som TV 4, som har ett reklammonopol i
            marknätet som därmed ger TV 4
          </note>
          <note>
            ett särskilt ansvar för de underleverantörer som man knutit till
            sig.
          </note>
          <note>
            Fortfarande ligger bollen hos TV 4. Det är TV 4
          </note>
          <note>
            som har ansvaret och det är på TV 4 som trycket skall läggas.
            Det känner också TV 4:s ledning till. Jag är inte beredd att i
            detta läge ta några initiativ, men jag har precis samma grundinställning.
            De lokala TV 4-
          </note>
          <note>
            bolagen betyder mycket för mångfalden. Dessutom tror jag att
            de är av kommersiell betydelse för TV 4
          </note>
          <note>
            om man vill fortsätta att vara hela Sveriges och hela folkets
            kommersiella TV-kanal.
          </note>
          <note type="speaker">
            Anf. 34 JOHAN LÖNNROTH (v):
          </note>
          <note>
            Herr talman! Jag såg en uppgift om att andelen statliga kulturpengar
            som går till Stockholms län är mer än hälften av de medlen, medan
            mindre än en femtedel av befolkningsandelen finns där. Jag vet
            inte om mediepengarna räknats in. Jag skulle göra bedömningen
            att räknades även mediepengarna in, skulle koncentrationen ytterligare
            stärkas.
          </note>
          <note>
            När TV 4 fick sin koncession var den regionala aspekten väldigt
            viktig. Alternativet var att t.ex. TV 2
          </note>
          <note>
            skulle flyttas utanför Stockholm. Mot den bakgrunden har jag
            en fråga. Om det inte går att få TV 4 att upprätthålla de lokala
            sändningarna måste kulturministern, förmodar jag, räkna med andra
            alternativ och se till att regional mångfald skapas. Jag förutsätter
            att det är så. Vad tänker alltså kulturministern göra om det inte
            går att tvinga TV 4 att behålla sina regionala sändningar?
          </note>
          <note>
            Anf. 35 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Det är precis som Johan Lönnroth beskriver. TV 4
            fick faktiskt sin koncession därför att man gjorde ett ensidigt
            åtagande som just handlade om att satsa på lokala sändningar och
            på ett rikt utbud över hela landet.
          </note>
          <note>
            Våra möjligheter att gå alltför hårt fram med hjälp av radio-
            och TV-lagen är på den här punkten i viss mån begränsade. Men
            jag har fortfarande, som sagt, gott hopp om att TV 4 fattar bra
            beslut på denna punkt. Vad jag har att göra för mångfalden är
            t.ex. att driva frågan om det digitala marknätet vidare. Är det
            en realistisk möjlighet? Är det en framkomlig väg för att på det
            sättet bidra till en ökad mångfald och till lokala och regionala
            sändningar i en helt annan omfattning än vi i dag har? De tekniska
            möjligheterna skulle bli mycket större på det sättet. Sedan finns
            det en del problem på vägen, men det här är en av de frågor som
            jag just nu i hög grad är sysselsatt med.
          </note>
          <note type="speaker">
            Anf. 36 BIRGIT FRIGGEBO (fp):
          </note>
          <note>
            Herr talman! Om det är någon fråga som är väldigt djupt förankrad
            här i riksdagen så är det den om intresset av att det skall finnas
            lokala TV- och radiosändningar. Varje gång vi diskuterar en mediefråga
            kommer det ämnet upp. Nu har ju avtalet inte föregåtts av vad
            som normalt förekommer, nämligen en beredning mellan de olika
            politiska partierna.
          </note>
          <note>
            Jag skulle vilja fråga om Marita Ulvskog är beredd att ta upp
            en riktig dialog med partierna i riksdagen om hur vi kan lösa
            uppkomna problem med att lokal-TV-stationerna riskerar att bli
            nedlagda. Vidare undrar jag om Marita Ulvskog har en ärlig och
            öppen attityd när det gäller att försöka medverka till att detta
            problem löses.
          </note>
          <note>
            Anf. 37 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! Det är ingen nyhet för oss att det finns ett intresse
            i kammaren och i regeringskansliet för lokala TV-sändningar. Självklart
            finns det, och det var också anledningen till att TV 4 fick koncession.
          </note>
          <note>
            Det har funnits en debatt som har fått en att misstänka att TV
            4 är på väg att springa ifrån detta. Redan sommaren 1995 förklarade
            bolaget att man inte var beredd att ta ansvar för de lokala bolagen.
          </note>
          <note>
            Jag har inte gett upp hoppet om TV 4. Jag tror fortfarande att
            det finns en intensiv diskussion om att försöka ta ett ansvar.
            Det nya tillståndet för TV 4 som har kommit till precis på det
            sätt som det skall komma till, alltså i en överläggning mellan
            staten och bolaget, icke föregånget av någon politisk beredning.
            Det ligger där det ligger. Men jag är självklart beredd att tala
            med andra partier, vilket jag redan i allra högsta grad gör, i
            en rad mediefrågor, bl.a. lokalbolagen.
          </note>
          <note>
            Genom att man tar upp en sådan diskussion lättar man dock något
            på trycket på TV 4.
          </note>
          <note>
            Jag för samtal med Folkpartiets representant i dessa frågor,
            Olle Wästberg. Han befinner sig just nu på andra sidan jordklotet.
            Det har varit svårt att ha en direkt kontakt med honom, utan det
            har fått bli en skriftlig sådan. Jag har dock inte gett upp hoppet
            att kunna nå honom telefonvägen senare i dag. Andra partier vars
            representanter finns på plats har jag haft en diskussion med.
            Kretsen kommer att vidgas.
          </note>
          <note type="speaker">
            Anf. 38 BIRGIT FRIGGEBO (fp):
          </note>
          <note>
            Herr talman! Normalt brukar man i den här typen av frågor ha
            en politisk beredning. Man kan ha en uppfattning att inte ha det
            eller inte, men traditionen har hittills varit den att man haft
            det.
          </note>
          <note>
            Riksdagen har ju alltid möjligheter att ta initiativ till att
            fatta beslut om man vill styra regeringen åt något håll. Den initiativrätten
            har riksdagen även i denna fråga.
          </note>
          <note>
            Min fråga var om Marita Ulvskog var beredd att föra en riktig
            och regelrätt dialog med de politiska partierna - det behövs inte
            alls några telefonkontakter på andra sidan jorden med några personer
            som är ute och reser, för här finns det riksdagsledamöter från
            alla partier - med syfte att försöka åstadkomma ett gott resultat
            vad gäller lokal-TV-stationerna.
          </note>
          <note>
            Anf. 39 Kulturminister MARITA
          </note>
          <note type="speaker">
            ULVSKOG (s):
          </note>
          <note>
            Herr talman! När man för något som kan liknas vid en förhandling
            med ett bolag och där staten är ena parten, är inte det traditionella
            att man har en politisk beredning av det slag som Birgit Friggebo
            är ute efter.
          </note>
          <note>
            Det var naturligt när koncessionen först skulle beslutas, men
            icke när det handlade om att ta upp en diskussion om ett nytt
            tillstånd. Däremot är det naturligt att göra det när det handlar
            om en diskussion om mediefåror och mediepolitik i en bredare mening
            med lokala TV 4-bolag, som är en alldeles specifik fråga.
          </note>
          <note>
            Då är det naturligt att göra det. Folkpartiet har utsett
          </note>
          <note>
            Olle Wästberg till samtalspartner. Han befinner sig just nu på
            andra sidan jordklotet. Jag försöker kommunicera med honom ändå
            därför att jag rättar mig efter det som Folkpartiet har beslutat
            i denna fråga.
          </note>
          <note>
            Förhörsmetoder i Israel
          </note>
          <note type="speaker">
            Anf. 40 ANDREAS CARLGREN (c):
          </note>
          <note>
            Herr talman! Jag vill ställa en fråga till utrikesminister Lena
            Hjelm-Wallén. Vi har i dagarna nåtts av beskedet att man i Israel
            vill använda vad man på ett obehagligt inlindat sätt kallar för
            intensiva förhörsmetoder. På vanlig svenska är det tortyr och
            misshandel av fångar.
          </note>
          <note>
            Inte minst för alla oss som sedan länge har känt oss som stark
            anhängare av att Israel skall få finnas som en säker och ledande
            demokrati känns det här mycket otäckt.
          </note>
          <note>
            Jag har sett att regeringen har uttalat sin besvikelse och bestörtning.
            Jag tycker att det är bra, jag tror att det motsvarar också en
            stark uppfattning här i riksdagen. Men frågan är: Hur är regeringen
            beredd att gå vidare för att öka det internationella trycket på
          </note>
          <note>
            Israel att följa det som är självklarheter i folkrätten, att
            man inte tillämpar tortyr?
          </note>
          <note>
            Anf. 41 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Herr talman! Jag delar Andreas Carlgrens syn på det vi har fått
            höra från Israel, att man nu har tagit steget och sagt att man
            skall kunna tillämpa den här typen av metoder i samband med förhör.
            Det har varit en debatt i Israel ganska länge om detta. Jag har
            haft anledning att ta upp det direkt med den israeliska regeringen
            när jag i februari besökte Israel. Jag hänvisade då till att allt
            talar för att det man då var på väg att göra stod i motsättning
            till konventionen mot tortyr. Nu har inte Israel tillträtt den,
            men andan i den säger man sig vilja leva upp till. Det här är
            oacceptabelt.
          </note>
          <note>
            Vi får alltså arbeta via FN i denna fråga. Jag utgår också ifrån
            att EU-länderna tillsammans kommer att ha åsikter om detta och
            delge Israel sina åsikter liksom jag redan direkt tagit upp det
            med den förra israeliska utrikesministern.
          </note>
          <note type="speaker">
            Anf. 42 ANDREAS CARLGREN (c):
          </note>
          <note>
            Herr talman! Jag vill då fråga utrikesministern vilka initiativ
            regeringen är beredd att ta för att det skall bli antingen en
            gemensam ståndpunkt eller en gemensam aktion från EU-ländernas
            sida. Jag tror att det är viktigt för att öka trycket internationellt
            på Israel. Det är bara inför mycket starka internationella reaktioner
            som jag tror att det är möjligt att få en snabb ändring, inte
            för demokratins och palestiniernas skull, i Israel.
          </note>
          <note>
            Anf. 43 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Herr talman! Som jag redan sade utgår jag ifrån att EU-länderna
            gemensamt kommer att tydliggöra sin syn på detta i förhållande
            till Israel. Skulle det var några svårigheter tar jag gärna till
            med det här att det finns en stark uppbackning för det i riksdagen.
            Det hoppas jag finns också i de andra länderna så att vi med lätthet
            skall kunna ena oss om ett sådant ställningstagande och tydliggöra
            det för Israels regering.
          </note>
          <note>
            Sändningsrättigheter för fotbollsmatcher
          </note>
          <note type="speaker">
            Anf. 44 LARS STJERNKVIST (s):
          </note>
          <note>
            Herr talman! Jag har en fråga till idrottsminister
          </note>
          <note>
            Leif Blomberg som något berör dagens första fråga men som framför
            allt handlar om något så viktigt som fotboll. För en tid sedan
            såldes TV-rättigheterna till ett stort antal fotbollsmatcher till
            en tysk mediejätte.
          </note>
          <note>
            Det innebär att det inte är säkert att vi som tycker om att se
            fotboll i fortsättningen kan få se hur det går för
          </note>
          <note>
            Ljungkile, Sleipner, IFK Göteborg och andra.
          </note>
          <note>
            Jag inser att detta inte är en fråga som regeringen direkt kan
            påverka, men det vore ändå intressant att höra ministerns principiella
            syn. Det handlar om en verksamhet som erhåller ett icke föraktligt
            statligt stöd. Hur ser ministern på att man på det här viset riskerar
            att utestänga många av oss från möjligheten att följa detta? För
            egen del tycker jag att det verkar om inte stötande så åtminstone
            mycket tveksamt att girigheten får ett sådant här pris.
          </note>
          <note type="speaker">
            Anf. 45 Statsrådet LEIF BLOMBERG (s):
          </note>
          <note>
            Herr talman! Jag har också noga noterat just detta kontrakt.
            Man har fått in 400 miljoner kronor, och avsikten är att man som
            TV-tittare i Sverige skall få avnjuta att se Ljungkile spela allsvensk
            fotboll via en betal-TV-kanal med det digitala systemet. Det är
            tanken. Alla kommer naturligtvis inte att ha tillgång till den
            digitala TV-kanalen, utan man står utanför möjligheten att avnjuta
            denna delikatess.
          </note>
          <note>
            Det är ur principiella utgångspunkter en sådan fråga som jag
            tycker alldeles utmärkt väl lämpar sig för den idrottspolitiska
            utredning som nu är tillsatt att analysera och fundera över -
            inte minst vad gäller hanteringen av statsbidragen till en verksamhet
            som kommersialiseras alltmer - om det är rimligt att samtidigt
            betala ut statliga pengar för den typen av verksamhet, förutom
            det allvarliga i det att man kan frånhända stora delar av svenska
            folket möjligheten att se matcher som de gärna skulle vilja se.
          </note>
          <note type="speaker">
            Anf. 46 LARS STJERNKVIST (s):
          </note>
          <note>
            Herr talman! Jag känner mig litet lugnare efter det svaret, även
            om det självklart är de som i första hand är ansvariga för en
            folkrörelse som måste fråga sig vilket ansvar de har. Men det
            låter väldigt positivt att man ändå funderar på vilka konsekvenser
            detta skall få för samhällets stöd. Jag delar ministerns uppfattning
            och är mycket nöjd med svaret.
          </note>
          <note>
            Remisstvång
          </note>
          <note type="speaker">
            Anf. 47 GÖTE JONSSON (m):
          </note>
          <note>
            Herr talman! Jag har en fråga till socialministern.
          </note>
          <note>
            I den proposition om primärvården som behandlades här i riksdagen
            för något år sedan skrev dåvarande socialminister Ingela Thalén
            med anledning av diskussionen om remisstvång till särskilda specialister
            att det är olämpligt med remisstvång när det gäller besök hos
            t.ex. en gynekolog eller en psykiater.
          </note>
          <note>
            I vissa landsting börjar man nu tillämpa denna form av remisstvång
            - enligt en uppgift som jag har fått är detta aktuellt bl.a. i
            Jämtland. Då är min fråga om den nuvarande socialministern delar
            den förutvarande socialministerns uppfattning, att det är olämpligt
            med kravet på remisstvång när det gäller vissa specialister. Personligen
            delar jag till fullo den förra ministerns uppfattning på den punkten.
          </note>
          <note>
            Anf. 48 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Herr talman! Utgångspunkten är att patienten skall styras till
            rätt vårdnivå, vilket också är utgångspunkten för landstingen.
            Den ekonomiska situationen är nu mycket pressad för landstingen.
            Det är viktigt att vi ständigt för en dialog om hur detta skall
            vara utformat. Jag tycker att det är svårt att exakt bestämma
            hur det hela skall se ut. Detta är någonting som vi får lov att
            diskutera inför framtiden och i samband med
          </note>
          <note>
            HSU:s förslag i det mer långsiktiga perspektivet.
          </note>
          <note>
            Jag tänker alltså inte gå in och ta ställning i den frågan, som
            är väldigt viktig för landstingen. Utgångspunkten måste vara att
            man skall hitta rätt nivå för patienterna och patientströmmarna.
          </note>
          <note type="speaker">
            Anf. 49 GÖTE JONSSON (m):
          </note>
          <note>
            Herr talman! Detta är givetvis en fråga för sjukvårdshuvudmännen,
            men det är också en viktig fråga för patienten.
          </note>
          <note>
            Som den förra socialministern skrev i propositionen rör det sig
            i många fall om känsliga frågor. Det kan vara så att man vill
            uppsöka en viss specialist beroende på kontakt, förtroende och
            annat. Då är det väl ändå rimligt att man tar hänsyn till patienten.
          </note>
          <note>
            Jag kan bara med beklagande konstatera att det i regeringen har
            skett en förskjutning när det gäller uppfattningen i negativ riktning
            för patientens räkning. I stället prioriterar man landstingens
            sjukvårdshuvudmäns uppfattning.
          </note>
          <note>
            Som jag sade tidigare har jag en helt annan uppfattning än ministern
            på den punkten. Här måste patientens valfrihet absolut respekteras,
            speciellt detta med känslighet och valfrihet är särskilt aktuellt.
            Jag vill uppmana ministern att ompröva sin uppfattning och se
            till att landstingen följer de uttalanden som finns i tidigare
            propositioner.
          </note>
          <note>
            Anf. 50 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Herr talman! Göte Jonsson vantolkar mig. Vi har inte på något
            sätt ändrat uppfattning. Självfallet skall man respektera patienten,
            eftersom det är han eller hon som är det centrala i sjukvårdshuvudmännens
            verksamhet. Men jag vill inte gå in och skärpa vår uppfattning
            i frågan. Här måste det ske en ständig dialog. Men vi har alltså
            inte ändrat uppfattning på något sätt.
          </note>
          <note>
            Turkiet och mänskliga rättigheter
          </note>
          <note type="speaker">
            Anf. 51 HOLGER GUSTAFSSON (kd):
          </note>
          <note>
            Herr talman! Jag vill rikta en fråga till utrikesministern.
          </note>
          <note>
            På EU-nämnden i fredags fick vi information om att Turkiet skulle
            inbjudas till EU för överläggningar kring detta att man i Turkiet
            inte har rett ut situationen när det gäller mänskliga rättigheter.
            I går kväll framgick det av Reuter att det möte som EU hade planerat
            hade gjorts om till en lunchinbjudan. Efter det har den turkiske
            premiärministern tackat nej, eftersom han tyckte att en lunch
            var en för tunn typ av överläggning.
          </note>
          <note>
            Min fråga till utrikesministern är: Vad kan den svenska regeringen
            göra för att Turkiet inte skall kunna glida undan en sådan här
            överläggning?
          </note>
          <note>
            Anf. 52 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Eftersom EU har ett avtal med Turkiet
          </note>
          <note>
            - den s.k. tullunionen - finns det vissa instrument där vi tydliggör
            vår samverkan, vilken går under benämningen associationsråd. Jag
            har funnit det naturligt att kalla till ett sådant associationsrådsmöte,
            men det är ordförandeskapet i EU som avgör när detta skall ske.
          </note>
          <note>
            Jag tror att Turkiet självt har intresse av detta. Det finansiella
            stödet till Turkiet är för närvarande blockerat. Å andra sidan
            har inte heller Turkiet levt upp till sina löften när tullunionsavtalet
            upprättades, nämligen att man skulle förbättra läget för mänskliga
            rättigheter i landet.
          </note>
          <note>
            Det borde vara dags för ett möte mellan EU och
          </note>
          <note>
            Turkiet för att man skall kunna klara ut dessa frågor, framför
            allt för att Turkiet skall tydliggöra att man tänker leva upp
            till de löften som utställdes för snart ett år sedan.
          </note>
          <note type="speaker">
            Anf. 53 HOLGER GUSTAFSSON (kd):
          </note>
          <note>
            Herr talman! Då vill jag fråga utrikesministern om ifall utrikesministern
            tycker att det vore rimligt att hålla ett sådant möte. Är utrikesministern
            beredd att ta något initiativ till det?
          </note>
          <note>
            Anf. 54 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Herr talman! Senast i måndags när EU:s utrikesministrar träffades
            hade vi den här frågan uppe. Jag är en av dem som driver denna
            fråga, och jag tänker fortsätta att göra det.
          </note>
          <note type="speaker">
            Anf. 55 MARIANNE ANDERSSON (c):
          </note>
          <note>
            Herr talman! Det är snart ett år sedan Turkiet kom med i EU:s
            tullunion. Vi var många som då ifrågasatte Sveriges positiva hållning
            till detta medlemskap just på grund av bristen på mänskliga rättigheter.
            Det främsta argumentet för beslutet var ju att det skulle bli
            lättare att påverka Turkiet om Turkiet var anslutet.
          </note>
          <note>
            EU-kommissionen har presenterat en rapport som tydligt visat
            att den lilla antydning till förbättringar och den reformprocess
            som påbörjades 1995 nu har avstannat. Inga nya lagar har antagits
            för att genomföra några institutionella reformer. Undantagstillståndet
            i sydöstra Turkiet har inte hävts. Artikel 8 tillämpas fortfarande
            för att åtala oliktänkande. Tortyr förekommer, och organisationer
            som arbetar med mänskliga rättigheter förföljs och trakasseras
            samtidigt som deras medlemmar trakasseras på olika sätt.
          </note>
          <note>
            Det är lätt att konstatera att hittills har förhoppningarna om
            att läget för mänskliga rättigheter skulle förbättras efter det
            att Turkiet kom med i tullunionen kommit på skam. Jag vill då
            fråga: Vilka ytterligare åtgärder utöver dem som utrikesministern
            här nyss redovisade ämnar regeringen vidta till följd av rapporten
            från EU-kommissionen? Hur skall Sverige kunna öka trycket på Turkiet
            för att man skall förbättra situationen när det gäller mänskliga
            rättigheter?
          </note>
          <note>
            Anf. 56 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Herr talman! Det finns sällan några genvägar i dessa sammanhang.
            Vad det handlar om är att verka för mänskliga rättigheter genom
            ständig dialog och påtryckning. Och det försöker vi från svensk
            sida åstadkomma direkt och bilateralt med Turkiet samt via EU.
            Europarådet spelar en stor roll liksom organisationen för säkerhet
            och samarbete i Europa, OSSE.
          </note>
          <note>
            Man får göra klart sina krav på förändringar. Sådana skulle vara
            bra, inte bara för medborgarna i
          </note>
          <note>
            Turkiet utan också för den turkiska regeringens anseende i världen.
          </note>
          <note>
            Men vi gör det också genom att ge bistånd och stöd till de demokratiska
            krafterna i Turkiet. Man får vara konstruktiv på olika sätt. Men
            det finns dessvärre inga genvägar, utan jag tror att man måste
            gå den väg som jag nu har nämnt.
          </note>
          <note type="speaker">
            Anf. 57 MARIANNE ANDERSSON (c):
          </note>
          <note>
            Herr talman! I Turkiet använder man många vackra ord, och man
            har undertecknat alla konventioner som handlar om mänskliga rättigheter.
            Men problemet är ju att man inte lever upp till dem. Om det i
            och med tullunionsavtalet finns några väldigt starka påtryckningsmöjligheter,
            även ekonomiska, kanske det är möjligt att komma någon vart. Men
            hittills har det ju som sagt inte hänt någonting. Jag skulle önska
            att det fanns några verkningsfulla medel att tillgripa för att
            de mänskliga rättigheterna skall respekteras. Vi ser ju hur situationen
            är i Turkiet med arresteringar, tortyr och annat som jag tidigare
            nämnde. Jag skulle önska att både regeringen och EU kunde vara
            ännu mera kraftfulla än vad man är i dag.
          </note>
          <note>
            Det har ju varit bråk i Europarådet, vilket utrikesministern
            hänvisade till. Men det hände ju ingenting efter detta.
          </note>
          <note>
            Anf. 58 Utrikesminister LENA HJELM-
          </note>
          <note type="speaker">
            WALLLÉN (s):
          </note>
          <note>
            Herr talman! Jag tror inte att bråk hjälper särskilt mycket,
            utan man måste vara litet mer konstruktiv.
          </note>
          <note>
            Jag tycker förvisso att vi alla borde kunna göra mer.
          </note>
          <note>
            Det finns nu en möjlighet som jag tror är större än den har varit
            på ganska länge. Det turkiska parlamentet är nu nämligen samlat
            till session, vilket det faktiskt inte har varit på riktigt under
            nästan hela den tid som tullunionsavtalet har löpt. Nu borde man
            ha större möjligheter att visa att man lever upp till det som
            har sagts.
          </note>
          <note>
            Men jag har samma åsikt som alla talare här och är besviken över
            att det inte har skett förbättringar.
          </note>
          <note>
            Obligatorisk förarlicens för skoter
          </note>
          <note type="speaker">
            Anf. 59 MAGGI MIKAELSSON (v):
          </note>
          <note>
            Herr talman! Många vet säkert att det i eftermiddag blir en debatt
            som mycket kommer att handla om skotrar. Eftersom miljöministern
            är här vill jag ställa en fråga i anslutning till denna.
          </note>
          <note>
            Det har varit mycket diskussioner om kravet på traktorkort eller
            körkort för att få köra skoter. Vad man kanske har missat är att
            det också kommer att ställas krav på en obligatorisk förarlicens.
          </note>
          <note>
            När införs kravet på en obligatorisk förarlicens?
          </note>
          <note>
            Kommer man i det sammanhanget att utgå från den frivilliga utbildning
            som i dag sker i snöskoterklubbarnas regi?
          </note>
          <note type="speaker">
            Anf. 60 Miljöminister ANNA LINDH (s):
          </note>
          <note>
            Herr talman! Vi kommer så snart som möjligt att införa krav på
            förarlicens. Vi tycker att det verkar vara ett bra förslag att
            skoterklubbarna då också får anordna en frivillig utbildning i
            hur man tar hänsyn till naturen och hur man skall hantera skotern
            för att den inte skall utgöra en miljöfara. Däremot vågar jag
            inte säga exakt när detta krav kommer att införas. Vi kommer att
            göra en snabb utredning. Jag räknar med att vi inom ett år skall
            kunna komma tillbaka med ett förslag. Det kommer att bygga på
            den frivilliga utbildning och den förarlicens som redan finns.
          </note>
          <note type="speaker">
            Anf. 61 MAGGI MIKAELSSON (v):
          </note>
          <note>
            Herr talman! Ett annat problem som uppmärksammas är gränsproblemen,
            eftersom man i Norge och Finland har andra typer av regleringar
            av skotertrafiken.
          </note>
          <note>
            Kommer kravet på förarlicens att betyda att det blir en bättre
            samordning, så att likartade krav ställs på alla som kör skoter
            i Sverige?
          </note>
          <note type="speaker">
            Anf. 62 Miljöminister ANNA LINDH (s):
          </note>
          <note>
            Herr talman! Norge och Finland har ju inte bara en annan sorts
            regler, utan där råder i det närmaste ett totalförbud. Vi har
            valt att inte gå på linjen totalförbud. Däremot finns det ett
            stort intresse i Norge och
          </note>
          <note>
            Finland för de miljökrav som vi nu ställer på skotrarna. Vi vet
            ännu inte hur de norska och finska regeringarna gör, men de är
            intresserade av våra regler.
          </note>
          <note>
            Jag tror att de i grunden ändå kommer att behålla sitt totalförbud.
            Men för de skotrar som ändå körs i vissa områden i Norge och Finland
            kommer det förmodligen att ställas samma miljökrav som vi har
            i Sverige.
          </note>
          <note>
            Fastighetsskatten
          </note>
          <note type="speaker">
            Anf. 63 BO LUNDGREN (m):
          </note>
          <note>
            Herr talman! Sedan regeringsskiftet 1994 har fastighetsskatten
            formligen exploderat. Regeringen har inte bara höjt skatteuttaget.
            När fastighetstaxeringen av småhus genomfördes för innevarande
            år lät man skatten stiga ytterligare. En begränsad lindring genomfördes,
            men det var ingen definitiv lindring.
          </note>
          <note>
            Inför 1997 kommer fastighetsskatten att höjas ytterligare, till
            följd av höjda taxeringsvärden. I dag föreslog socialdemokraterna
            och centern i skatteutskottet att denna höjning skall begränsas
            för ett fåtal till 7 %. Det innebär att det kan bli 7 % ytterligare
            i fastighetsskattehöjning.
          </note>
          <note>
            Inser inte skatteministern att många människor faktiskt drabbas
            mycket hårt, att hushållens ekonomi försvagas och att en del tvingas
            flytta från hus och hem? Är skatteministern beredd att göra någonting
            utöver de förhållandevis löjliga små lindringar, som tillåter
            hela skatteuttaget att öka så kraftigt som det gör?
          </note>
          <note type="speaker">
            Anf. 64 Statsrådet THOMAS ÖSTROS (s):
          </note>
          <note>
            Herr talman! Fastighetsskatten är en viktig del av statens intäkter
            för att finansiera sådant som många partier här i kammaren tycker
            är viktigt, nämligen välfärd, äldreomsorg, barnomsorg, sjukvård
            och socialförsäkringssystemet. Vi har ju erfarenhet av hur
          </note>
          <note>
            Moderaterna med Bo Lundgren i spetsen använde sig av metoden
            att sänka skatter utan att orka fatta de beslut som krävdes för
            att minska utgifterna. Detta ledde till kaos, massarbetslöshet
            och höga räntor. Det som var utgångspunkten för oss socialdemokrater
            när vi kom till makten var att ta landet ur ett statsfinansiellt
            kaos. Därför har vi varit tvungna att också höja fastighetsskatten.
            Trots det ansträngda statsfinansiella läge som vi nu har, har
            vi ändå lagt fram förslag till riksdagen om lindring av uppräkning
            av fastighetsskatten för dem som drabbas allra mest. Men utgångsläget
            har ju varit raserade statsfinanser. Det är klart att detta innebär
            att en massa tunga beslut måste fattas i denna riksdag.
          </note>
          <note type="speaker">
            Anf. 65 BO LUNDGREN (m):
          </note>
          <note>
            Herr talman! Jag förstår att skatteministern inte följer den
            debatt som hans finansminister för. Men läs i protokollet vad
            Kjell-Olof Feldt, Klas Eklund m.fl., som arbetade i Finansdepartementet
            under Erik Åsbrinks tid, har sagt. De redovisade att 1980-talets
            problem skapade de effekter som skatteministern talar om.
          </note>
          <note>
            Men låt oss bortse från detta och i stället diskutera människors
            situation. Skatteministern talar, liksom skatteutskottets ordförande
            i dag, om statens inkomst.
          </note>
          <note>
            Funderar skatteministern någon gång på de människor som betalar
            skatt? Vi har världens högsta skatter, men inte världens bästa
            vård och omsorg. Inser inte att skatteministern att skatterna,
            inte minst fastighetsskatten, är ett problem? Jag frågar återigen:
            Är skatteministern och den nuvarande regeringen beredda att göra
            någonting för att sänka skatten på fastigheter för att förbättra
            hushållens ekonomi och också för att skapa förutsättningar för
            den välfärd som vi i ordets egentliga mening behöver?
          </note>
          <note type="speaker">
            Anf. 66 Statsrådet THOMAS ÖSTROS (s):
          </note>
          <note>
            Herr talman! Vi skulle kunna bortse från perioden
          </note>
          <note>
            1991-1994, om det vore så att Bo Lundgren och
          </note>
          <note>
            Moderaterna hade lärt sig någonting av den. Men vad vi ser i
            de motioner som Moderaterna väcker i riksdagen är ju att exakt
            samma politik skall återinföras.
          </note>
          <note>
            Exakt samma skattesänkningar skall införas än en gång. Ingenting
            lärde ni er av det som hände med massarbetslöshet och räntekaos.
            Det är klart att vi har varit tvungna att lägga fram förslag som
            på många sätt har varit tunga att bära. Fastighetsskatten är en
            sådan, minskad ersättning i a-kassan är en annan. Men vi har gjort
            detta för att ta landet ur ett statsfinansiellt kaos.
          </note>
          <note>
            Samtidigt lägger vi fram ett förslag som lindrar för dem som
            får den allra tyngsta bördan när det gäller fastighetsskatten.
            Jag välkomnar skatteutskottets initiativ till lindring av effekten
            av den årliga uppräkning som nu sker av fastighetsskatten, vilken
            nästan samtliga partier i denna kammare har varit med om att besluta
            om. Det är en årlig uppräkning som jag tror att även Bo Lundgren
            har ställt sig bakom i ett tidigare skede.
          </note>
          <note type="speaker">
            Anf. 67 ANNE WIBBLE (fp):
          </note>
          <note>
            Herr talman! Även jag har noterat att Socialdemokraterna och
            Centern nu är beredda att backa i fråga om fastighetsskatten.
            Det är nog bra i sak, men det är en väldigt dålig politisk strategi.
            Det är andra gången som man backar i samma frågekomplex. Förra
            gången
          </note>
          <note>
            "bidde det en tumme", var det många som sade. Finns det inte
            en stor risk, om jag rätt har förstått skatteministerns uttalande
            i TT, att det den här gången inte ens blir en tumme utan närmast
            en "tummetott"? Är skatteministern beredd att tala om ungefär
            vad det aktuella förslaget handlar om?
          </note>
          <note type="speaker">
            Anf. 68 Statsrådet THOMAS ÖSTROS (s):
          </note>
          <note>
            Herr talman! Det är viktigt att skilja på den fastighetstaxering
            som genomfördes förra året och det som vi nu gör på skatteutskottets
            initiativ när det gäller den årliga uppräkningen. Detta är en
            helt ny metod som införs fr.o.m. nu och som nästan samtliga partier
            här har varit med om att införa.
          </note>
          <note>
            Det är klart att det har sina problem hitta en teknisk utformning
            som gör att den fungerar väl. En årlig uppräkning skall avspegla
            prisökningar i de områden som finns. Det är detta som har gjort
            att skatteutskottet har tagit ett initiativ för att hejda en del
            av uppräkningarna, eftersom det är ett dåligt tekniskt underlag.
            Sedan kommer regeringen att göra en utvärdering av själva det
            taxeringssystem vi har i dag.
          </note>
          <note>
            Fastighetsskatten skall vila på ett taxeringsvärde som skall
            avspegla marknadsvärdet på en fastighet.
          </note>
          <note>
            Det finns i dag tecken på att det inte alltid är marknadsvärdet
            som avspeglas. Systemet behöver utvärderas ordentligt för att
            vi skall få ett system som fångar marknadsvärdet på bästa möjliga
            sätt.
          </note>
          <note type="speaker">
            Anf. 69 ANNE WIBBLE (fp):
          </note>
          <note>
            Herr talman! Jag tycker inte att skatteministern svarar på frågan.
            För de människor som skall betala fastighetsskatten har det ett
            stort intresse att veta ungefär vilken sorts begränsning som regeringen
            och möjligen Centern tänker sig för nästa år. Vi har haft en livlig
            diskussion i denna kammare vid flera tillfällen om att man t.ex.
            kunde vänta med att sänka skatten på starköl ett år så att man
            kunde få en ganska rejäl lindring för nästa år, just i avvaktan
            på den översyn som skatteministern och också riksdagen vill ha.
          </note>
          <note>
            Min fråga kvarstår. Handlar det om så blygamma saker som har
            diskuterats - 20-25 miljoner kronor -
          </note>
          <note>
            är det ett stort slag i luften, som jag tror kommer att skapa
            en väldigt upprörd stämning. Jag tycker att man skall tänka efter
            innan man beslutar. Men om man ändå skall backa kunde man faktiskt
            ta hänsyn till de människor som skall betala denna skatt och i
            dag är förtvivlade över hur mycket skatten stiger. Det tycks man
            inte göra i det här förslaget.
          </note>
          <note>
            Kan skatteministern förklara vad förslaget går ut på? Är det
            något mer än dessa 20-25 miljoner kronor?
          </note>
          <note type="speaker">
            Anf. 70 Statsrådet THOMAS ÖSTROS (s):
          </note>
          <note>
            Herr talman! Jag tror Anne Wibble väl känner till det initiativ
            skatteutskottet har tagit i dag om en begränsad del av fastighetstaxeringen,
            nämligen den årliga uppräkning som skall ske i de olika prisområdena.
            Det finns problem framför allt på hyreshusområdet, där det har
            varit så pass få försäljningar att det är tekniskt svårt att använda
            sig av den metod som vi har varit överens om här i kammaren. Det
            finns skäl att se över den metoden.
          </note>
          <note>
            Anne Wibble gör en koppling till starkölsskatten som jag måste
            säga är av det litet väl populistiska slaget. Folkpartiet är ett
            parti som traditionellt har värnat om alkoholpolitiken som en
            del av socialpolitiken. Vi har i dag ganska stora kvoter som människor
            får ta med sig om de åker över till Danmark och handlar öl. Det
            gör människor i väldigt stor utsträckning.
          </note>
          <note>
            Vi har fått en folkrörelse över sundet där människor köper mycket
            billig öl och för in i Sverige. Det är i stor utsträckning unga
            människor som hemma bygger upp lager med öl. Det innebär att hela
            den traditionella svenska alkoholpolitiken vittrar sönder i södra
            Sverige. Vi har en minskning av försäljningen av starköl i Systembolaget
            i södra Sverige med 20 %.
          </note>
          <note>
            Det innebär att hela fundamentet för alkoholpolitiken i södra
            delen av Sverige håller på att försvinna.
          </note>
          <note>
            Då kan man som Anne Wibble gör stoppa huvudet i sanden och säga:
            Det här bryr vi oss inte om. Men jag tycker att alkoholpolitiken
            är en alldeles för viktig fråga för att man skall säga på det
            sättet. Det är klart att det är mycket bättre om försäljningen
            sker i Systembolaget i kontrollerade former enligt den traditionella
            svenska alkoholpolitiken, som Folkpartiet brukar ställa upp på
            och värna.
          </note>
          <note type="speaker">
            Anf. 71 ANNE WIBBLE (fp):
          </note>
          <note>
            Herr talman! Att skatteministern försöker att misstänkliggöra
            Folkpartiets intresse av att minska alkoholförbrukningen är uppseendeväckande
            skandalöst. Den debatten får föras när vi har bättre med tid.
          </note>
          <note>
            Jag noterar att skatteministern i frågan om fastighetsskatten
            inte vill tala om vad det handlar om och inte är beredd att lugna
            många människors oro. Jag tycker uppriktigt sagt att det är väldigt
            dålig politik att inte tala om vilka förslag som övervägs.
          </note>
          <note type="speaker">
            Anf. 72 Statsrådet THOMAS ÖSTROS (s):
          </note>
          <note>
            Herr talman! Jag noterar att det är mycket svårt att göra Anne
            Wibble nöjd med svaren. Det här handlar inte bara om skatter.
            Se på hela bostadspolitiken,
          </note>
          <note>
            Anne Wibble! Den politik som den här regeringen har bedrivit
            har fört ned räntorna med 4-5 %. Har man ett lån på en halv miljon
            på sin bostad - som t.ex. unga människor som nyss har skaffat
            sig en villa - innebär det att man får en sänkning av månadskostnaden
            med upp till 1 500 kr netto. Det betyder mycket för bostadspolitiken.
          </note>
          <note>
            Vad gör Folkpartiet i övriga delar av bostadspolitiken? Vad händer
            med räntebidragen i Folkpartiets budgetförslag? Där föreslår man
            en snabbare nedtrappning av räntebidrag, vilket naturligtvis sätter
            andra grupper i samhället i svårigheter. Deras bostadskostnader
            ökar, och deras bostadsrättsföreningar riskerar att hamna på obestånd.
          </note>
          <note>
            Skatter skall aldrig diskuteras enskilt, utan man måste när det
            gäller fastighetsskatten se till hela bostadspolitiken.
          </note>
          <note type="speaker">
            Anf. 73 ELISABETH FLEETWOOD (m):
          </note>
          <note>
            Herr talman! Thomas Östros sade: Har Moderaterna lärt sig någonting?
            Vi har lärt oss någonting genom att lyssna på människor, Thomas
            Östros. Det vore lämpligt att Thomas Östros någon gång kom ut
            på Mynttorget på torsdagar klockan 12 och lyssnade på många av
            de människor som har drabbats av den höga fastighetsbeskattningen.
            Det är sådana människor som har fått gå från hus och hem, eller
            håller på att göra det, och är ganska oroade.
          </note>
          <note>
            Varje gång jag har hört Thomas Östros här i kammaren har det
            kommit en partipolitisk anklagelse.
          </note>
          <note>
            Det må vara statsrådet tillåtet. Men vi har hört det förut, som
            statsministern brukar säga. Det går hem en eller två gånger, men
            sedan går det inte hem. Vi vill ha sakliga svar till de människor
            som har det mycket svårt och bl.a. är väldigt oroade av att skatten
            nu skall höjas ännu mer inför år 1997.
          </note>
          <note>
            Vad händer sedan? Det är egentligen inte så svårt att tänka sig,
            eftersom Socialdemokraterna alltid höjer skatter.
          </note>
          <note type="speaker">
            Anf. 74 Statsrådet THOMAS ÖSTROS (s):
          </note>
          <note>
            Herr talman! Jag tror att det är väl känt att jag inte tvekar
            att träffa människor som har synpunkter på fastighetsskatten.
            Jag har senast i budgetdebatten förra veckan fått beröm av den
            politiska oppositionen just på den punkten. Det tvekar jag inte
            om. Detta handlar om en sak som moderaterna ständigt driver i
            denna kammare. De talar om olika typer av skattesänkningar. Men
            nästan aldrig får man höra vad det innebär i den andra änden.
          </note>
          <note>
            Låt mig ge ett exempel på konsekvenserna av alla de skattesänkningar
            som ni nu driver. Ni vill minska bidragen till kommunerna med
            8 miljarder. Ni vill dessutom inte heller låta regeringen spä
            på med 2,5
          </note>
          <note>
            miljarder till kommunerna under nästa år för att hjälpa dem.
            Ni vill försämra kommunernas situation med
          </note>
          <note>
            10-11 miljarder. Vad innebär det i antal anställda i vården,
            omsorgen och utbildningen? 40 000-50 000
          </note>
          <note>
            människor skulle bli arbetslösa på grund av moderat skattesänkningspolitik.
          </note>
          <note>
            Det är naturligtvis oerhört lätt att räkna upp de skattesänkningar
            man skulle vilja göra. Det skulle jag också kunna göra. Men har
            man ansvar för att samtidigt bevara ett bra välfärdssamhälle måste
            man väga in konsekvenserna. Det gör sällan moderaterna i den här
            kammaren.
          </note>
          <note type="speaker">
            Anf. 75 ELISABETH FLEETWOOD (m):
          </note>
          <note>
            Herr talman! Torsdagen den 5 december, tror jag, har de varit
            här ute på Mynttorget ett år. Kan jag meddela dem att statsrådet
            är villig att ställa upp och svara på frågor? Jag tror att de
            skulle vara mycket tacksamma för det, och att statsrådet inte
            bara lyssnar på dem han själv har i sin omgivning och möter utan
            även kommer ut hit.
          </note>
          <note type="speaker">
            Anf. 76 Statsrådet THOMAS ÖSTROS (s):
          </note>
          <note>
            Herr talman! Får jag säga till Elisabeth Fleetwood, att det inte
            är Elisabeth Fleetwood som planerar min almanacka och mina framträdanden.
            Det tror jag att jag kan göra utan att ha särskild hjälp från
            Moderaterna.
          </note>
          <note>
            Jag är ute och reser väldigt mycket i landet och träffar väldigt
            många människor. Jag vet vad människor tycker om olika typer av
            skatter. När man diskuterar sammanhangen med människor, orsakerna
            till att man varit tvungen att höja en del skatter, och orsakerna
            till att man har varit tvungen att minska en del utgifter, får
            man också förståelse för det.
          </note>
          <note>
            Glöm aldrig, Elisabeth Fleetwood, ursprunget till alla dessa
            förslag - räntekaos, 250 miljarder i upplåningsbehov och en välfärdsstat
            som stod vid konkursens brant. Det är orsaken till många av de
            tunga förslag som vi har lagt fram.
          </note>
          <note type="speaker">
            Anf. 77 PER ROSENGREN (v):
          </note>
          <note>
            Herr talman! Jag fäste mig vid skatteministerns uttalande att
            marknadsvärdet här är den gyllene regeln. Så är det enligt den
            nuvarande fastighetstaxeringen. Men det är de facto marknadsvärdena
            som är problemet för skärgårdsbefolkningen. Det är inte att fastigheterna
            har blivit åsatta felaktiga marknadsvärden, utan felaktigheten
            är att marknadsvärdet ligger till grund för det hela för den fastboende
            skärgårdsbefolkningen. De har låga inkomster och har inte råd
            att betala den skatt som marknadsvärdet medför.
          </note>
          <note>
            När det gäller det initiativ skatteutskottet har tagit i dag
            kom hela den här frågan fram fem i tolv - och i vissa avseenden
            efter tolv. I dag skall Riksskatteverket i sin styrelse fatta
            beslut om omräkningstalet. Men samtidigt får man gå ut och säga:
            Dessa tal gäller inte, eftersom det är ett skatteutskottsinitiativ
            på gång.
          </note>
          <note>
            Kunde ni inte åtminstone agerat litet tidigare eller litet snabbare
            med dessa frågor?
          </note>
          <note type="speaker">
            Anf. 78 Statsrådet THOMAS ÖSTROS (s):
          </note>
          <note>
            Herr talman! Jag förstår inte varför Per Rosengren har klagomål
            på att regeringen agerar när det finns tekniska problem med den
            årliga uppräkning av taxeringsvärdena som kammaren har varit överens
            om att införa. Jag tycker att det är bra att skatteutskottet tar
            ett initiativ när det inte finns tillräckligt bra underlag för
            hyreshusfastigheterna för att göra de uppräkningar som föreslagits.
            Det stöder jag verkligen.
          </note>
          <note>
            När det gäller fastighetsskatten har Vänsterpartiet lagt fram
            ett förslag för kammaren om en kraftig minskning av förmögenhetsskatten.
            Jag tror att motiven är goda, men har vänsterpartisterna funderat
            över vad detta förslag innebär? Vilka grupper kommer att få deras
            skattesänkningar till del? Jo, det är framför allt människor som
            bor på Lidingö och i Danderyd i avbetalda villor i mångmiljonklassen
            som får sig en dusör av Vänsterpartiet. Jag förstår att Vänsterpartiet
            också vill hänga på här, eftersom det tenderar att bli ett bli
            ett skattesänkningsparti samtidigt som det är ett utgiftsökningsparti.
            Men tänk efter litet grand vilka konsekvenser förslagen får!
          </note>
          <note type="speaker">
            Anf. 79 PER ROSENGREN (v):
          </note>
          <note>
            Herr talman! Skatteministern pratar om att man skall se skatterna
            i dess helhet. Sedan plockar han ut en liten del av Vänsterpartiets
            förmögenhetsbeskattning och pekar på den.
          </note>
          <note>
            Skatteministern! Man måste vara mycket medveten om att Vänsterpartiet
            föreslår en generellt skärpt förmögenhetsbeskattning. Däremot
            vill vi lindra situationen för dem som drabbas hårdast av denna
            och inte har råd med sin förmögenhetsskatt. Det gäller de fast
            boende som får höga taxeringsvärden och som faktiskt inte har
            belånade hus - där kan jag hålla med skatteministern. Det är dessa
            människor vi vill lindra situationen för.
          </note>
          <note>
            Det finns trappsteg i Vänsterpartiets förmögenhetsbeskattning
            som gör att den blir skärpt för de riktigt rika. Försök inte att
            spela ett dubbelspel i den här frågan, skatteministern!
          </note>
          <note type="speaker">
            Anf. 80 Statsrådet THOMAS ÖSTROS (s):
          </note>
          <note>
            Herr talman! Faktum är att Vänsterpartiets förslag på fastighetsskattesidan
            av förmögenhetsbeskattningen kommer att innebära en dusör till
            Lidingö och
          </note>
          <note>
            Danderyd. I slutändan betalas den naturligtvis av människor i
            Pajala och Surahammar. Det är den politik vänsterpartisterna nu
            bedriver i sin iver att hamna på rätt sida i diskussionen.
          </note>
          <note>
            Jag önskar att Vänsterpartiet hade orkat litet längre. Partiet
            var med de första månaderna 1994, men sedan orkade man inte fatta
            de beslut som krävdes för att någorlunda nå statsfinansiell balans
            och komma ur marknadens grepp. Detta är ju egentligen en vänsterfråga,
            som Vänsterpartiet borde kunna följa med på.
          </note>
          <note>
            Det gäller att ta sig ur marknadens grepp och att få bestämmanderätten
            tillbaka till kammaren. Den skall inte vara ute på kapitalmarknaden.
            Detta har uppnåtts tack vare att majoriteten i denna kammare,
            Centerpartiet och Socialdemokraterna, har orkat fatta många tunga
            beslut.
          </note>
          <note>
            Vitryssland
          </note>
          <note type="speaker">
            Anf. 81 GÖRAN MAGNUSSON (s):
          </note>
          <note>
            Herr talman! Jag har en fråga till utrikesminister
          </note>
          <note>
            Lena Hjelm-Wallén om utvecklingen i Vitryssland.
          </note>
          <note>
            Som deltagare i en europarådskommitté för politiska konsultationer
            med Vitrysslands parlament har jag på plats under de senaste dagarna
            kunnat iaktta slutprocessen i vad man kan kalla förkvävandet av
            den demokratiska utvecklingen i Vitryssland. Det politiska beslutsfattandet
            har i praktiken övertagits av en oinskränkt presidentmakt genom
            Lukasjenka som stöds av sitt nykonstituerade miniparlament. Både
            talmannen i det lagligen valda parlamentet, Sjaretskij, och ordföranden
            i författningsdomstolen, Tikhinya, vädjade till oss om starkt
            stöd från de europeiska staterna och organisationerna för demokratin.
          </note>
          <note>
            Vilka åtgärder planerar Sveriges regering för att stödja de demokratiska
            krafterna i Vitryssland?
          </note>
          <note>
            Anf. 82 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Herr talman! Jag måste säga att jag verkligen tycker att frågan
            är rätt ställd. Det handlar nämligen inte bara om att förfasa
            sig över att vad vi nu ser i
          </note>
          <note>
            Vitryssland är någonting okonstitutionellt och oacceptabelt.
            I det här läget handlar det i stället om att fråga sig hur man
            kan agera för att på ett praktiskt och konstruktivt sätt stödja
            de krafter som ändå verkar i en annan riktning.
          </note>
          <note>
            Sverige kommer att fortsätta att göra detta bilateralt. Biståndet
            är inte så stort, men Sverige har en hel del kontakter. Jag hoppas
            att alla svenskar som har kontakter i Vitryssland skall känna
            att isolering inte är någon god åtgärd i den här situationen.
            Det är kontakter som är den rätta åtgärden.
          </note>
          <note>
            Organisationer som t.ex. Europarådet och Organisationen för säkerhet
            och samarbete i Europa - OSSE
          </note>
          <note>
            - betyder också mycket i dessa sammanhang. OSSE:s generalsekreterare
            kommer till Vitryssland - jag tror att han är där i dag - för
            att på plats studera situationen och rapportera till det toppmöte
            som OSSE
          </note>
          <note>
            kommer att hålla i Lissabon på måndag och tisdag.
          </note>
          <note>
            Jag hoppas få tillfälle att tala med den vitryske utrikesministern
            vid det toppmötet. På det viset kan Sverige agera både bilateralt
            och multilateralt. Också EU
          </note>
          <note>
            har naturligtvis en hel del möjligheter att agera genom det samarbetsavtal
            med Vitryssland som faktiskt finns.
          </note>
          <note>
            Statliga stiftelser
          </note>
          <note>
            Anf. 83 MARIETTA DE POURBAIX-
          </note>
          <note type="speaker">
            LUNDIN (s):
          </note>
          <note>
            Herr talman! Ett tag trodde jag inte att jag var på riksdagens
            frågestund, utan på regeringens skyllaifrån-sig-stund. Men jag
            utgår från att det är en frågestund.
          </note>
          <note>
            Min fråga riktar sig till utbildningsministern. Vad avser utbildningsministern
            och regeringen göra om och när riksdagens majoritet fattat beslut
            angående de statliga stiftelserna och därmed gett regeringen vittgående
            befogenheter att t.ex. utse och entlediga styrelseledamöter i
            fria forskningsstiftelserna? Det är bara 33
          </note>
          <note>
            dagar kvar till den 1 januari 1997.
          </note>
          <note>
            Anf. 84 Utbildningsminister CARL
          </note>
          <note>
            THAM (s):
          </note>
          <note>
            Herr talman! Man kan säga att frågan om löntagarfondsstiftelserna
            just nu befinner sig i debatt i denna riksdag. Den kommer att
            avgöras senare i dag.
          </note>
          <note>
            Men jag skall gärna svara på frågan vad som sedan skall ske.
            Jag har svarat på den många gånger tidigare. Vad som skall ske
            är att förslag till nya föreskrifter för dessa stiftelser kommer
            att utsändas till stiftelserna för yttrande. Därefter kommer regeringen
            att fatta beslut om såväl föreskrifter som styrelser.
          </note>
          <note>
            Dessa beslut kommer att fattas i början av januari
          </note>
          <note>
            1997.
          </note>
          <note>
            Anf. 85 MARIETTA DE POURBAIX-
          </note>
          <note type="speaker">
            LUNDIN (s):
          </note>
          <note>
            Herr talman! Innebär detta att Carl Tham och regeringen kommer
            att utse en styrelse, och inte använda sig av den möjlighet som
            ges att ha en anknytningsförvaltning, dvs. att lägga allting på
            en statlig myndighet t.ex.?
          </note>
          <note>
            Frågan är kanske befogad, eftersom jag förstår att det kanske
            inte är speciellt många från forskarvärlden som vill sitta som
            någon form av gisslan i de styrelser som Carl Tham skall utse.
          </note>
          <note>
            Anf. 86 Utbildningsminister CARL
          </note>
          <note>
            THAM (s):
          </note>
          <note>
            Herr talman! Styrelsernas sammansättning kommer att framgå när
            regeringen fattar sitt beslut. Jag har redan tidigare sagt vid
            ett flertal tillfällen att styrelserna kommer att vara sammansatta
            så att de väl kan tillvarata och sköta de uppgifter stiftelserna
            har som ändamål.
          </note>
          <note>
            Provborrningar i Skagerrak
          </note>
          <note type="speaker">
            Anf. 87 PER LAGER (mp):
          </note>
          <note>
            Herr talman! Jag har en fråga till miljöminister
          </note>
          <note>
            Anna Lindh.
          </note>
          <note>
            Den 13 juni 1994 beslutade Stortinget i Norge att tillåta provborrningar
            av olja och gas i Skagerrak.
          </note>
          <note>
            Sedan dess har en hel del olika rapporter och konsekvensbeskrivningar
            skickats fram och tillbaka mellan departementen, enligt vad jag
            har förstått. Koncessionen till dessa provborrningar skall delas
            ut under våren 1997.
          </note>
          <note>
            Var befinner sig ärendet i dag, och vad gör den svenska regeringen?
          </note>
          <note type="speaker">
            Anf. 88 Miljöminister ANNA LINDH (s):
          </note>
          <note>
            Herr talman! Arbetet med att ta fram ordentliga miljökonsekvensbeskrivningar
            pågår fortfarande.
          </note>
          <note>
            Innan det finns ett ordentligt underlag i form av miljökonsekvensbeskrivningar
            kommer inte den svenska regeringen att ta ställning. Men i mina
            kontakter med
          </note>
          <note>
            Norge har man självfallet försäkrat mig att Sverige kommer att
            få allt underlag, och även kommer att få möjlighet att lämna synpunkter
            och ta del av ett sådant här beslut.
          </note>
          <note>
            Det finns alltså alla möjligheter för den svenska regeringen
            att både gå igenom underlaget ordentligt och att påverka beslutet
            den dag man vet exakt vilka miljökonsekvensbeskrivningar den norska
            regeringen har gjort och vad den kommer att föreslå.
          </note>
          <note type="speaker">
            Anf. 89 PER LAGER (mp):
          </note>
          <note>
            Herr talman! Innebär detta att det blir ett remissförfarande
            och ett beslut från den svenska regeringen i frågan när slutrapporten
            kommer, miljöministern?
          </note>
          <note>
            Det finns också en annan sak i detta ärende, nämligen de regelrätta
            samråd som skulle äga rum. Har sådana ägt rum över huvud taget?
          </note>
          <note type="speaker">
            Anf. 90 Miljöminister ANNA LINDH (s):
          </note>
          <note>
            Herr talman! Samråd äger rum när det finns någonting att samråda
            om. Än så länge finns det alltså inget ordentligt beslutsunderlag,
            och inga miljökonsekvensbeskrivningar är färdiga. Därför har samråd
            ännu inte varit aktuellt.
          </note>
          <note>
            Bostadsbidragen
          </note>
          <note type="speaker">
            Anf. 91 MATS ODELL (kd):
          </note>
          <note>
            Herr talman! Jag har en allmänpolitisk fråga, och jag har förstått
            att de i dag skall ställas till utrikesministern.
          </note>
          <note>
            Under budgetprocessen, när saneringen av statens finanser har
            pågått, har det fattats ett antal snabba beslut i denna kammare
            med den stabila majoritet som regeringen förfogar över. Dessa
            beslut har visat sig få så brutala konsekvenser att man har tagit
            tillbaka dem innan de har trätt i kraft.
          </note>
          <note>
            Nu skulle jag vilja fråga om en sak som har kommit fram när det
            gäller bostadsbidragen. Om en månad kommer 175 000 familjer med
            stor försörjningsbörda och låg inkomst att antingen mista sina
            bostadsbidrag eller få dem kraftigt sänkta. De som drabbas värst
            genom den metod man har valt, nämligen att göra individuella inkomstprövningar,
            är familjer med bara en förälder som har arbete. Postens ekonom
            Pia Nilsson har räknat ut att en trebarnsfamilj kan tappa ungefär
            2 000 kr i månaden. Vad är regeringens förslag till de familjer
            som nu drabbas av detta? Är ni beredda att ompröva detta innan
            det träder i kraft den 1 januari nästa år?
          </note>
          <note>
            Anf. 92 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Herr talman! Mats Odell gör en riktig beskrivning av situationen.
            Det har behövts fattas många stora och tunga beslut, och även
            i en viss tidsnöd, eftersom det har varit så viktigt att komma
            till rätta med statens finanser för att vi inte skulle hamna än
            värre ute. Det gäller inte minst de människor som är mycket beroende
            av att statens finanser fungerar och av att vi kan upprätthålla
            bidragssystem och annat.
          </note>
          <note>
            Det finns ingen prestige i detta. Ser vi att någonting inte har
            lösts sig på ett sådant sätt att vi kan stå för konsekvenserna,
            är vi naturligtvis beredda att göra om systemen eller de förändringar
            vi har gjort i systemen.
          </note>
          <note>
            Jag kan inte den här frågan i detalj. Jag har naturligtvis noterat
            den debatt som har varit. Jag gjorde ett generellt ställningstagande
            här att vi är beredda att följa detta. Om det behövs förändringar,
            är vi beredda att göra dem. I det här fallet tror jag inte att
            det finns någon möjlighet att göra det innan förändringen träder
            i kraft. Men vi kommer att följa det här mycket aktivt och se
            om det blir konsekvenser som är så allvarliga att vi inte vill
            se dem i verkligheten. Då kommer vi att försöka att göra någonting
            åt det.
          </note>
          <note type="speaker">
            Anf. 93 MATS ODELL (kd):
          </note>
          <note>
            Herr talman! Jag tror att utrikesministern har rätt så till vida
            att regeringen inte har möjlighet att göra någonting nu. Det ligger
            ju i bostadsutskottet. Där har vi kristdemokrater tagit initiativ
            till att försöka hitta en mer rättvisande och lindrigare metod.
            Det kostar ungefär 200 miljoner kronor. Är utrikesministern beredd
            att samtala med sina representanter i utskottet för att åstadkomma
            en sådan förändring innan det är för sent? Det torde röra sig
            om några dagar.
          </note>
          <note>
            Anf. 94 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Herr talman! Det är en något underlig debattsituation att jag
            får frågan om vad jag skall göra i en situation och att Mats Odell
            sedan säger att ärendet ligger i ett utskott i riksdagen. Jag
            tror att ni kan föra debatterna direkt i det utskottet. Jag vet
            att mina partivänner där är mycket medvetna om situationen. De
            är ju mycket mer insatta i detta än vad jag är. Det handlar dock
            också om vissa besparingsmål som riksdagen redan har slagit fast.
          </note>
          <note>
            5 § (forts. från 3 §) Statliga stiftelser (forts. LU2)
          </note>
          <note type="speaker">
            Anf. 95 KENNETH KVIST (v):
          </note>
          <note>
            Herr talman! Debatten före frågestunden fördes i ett mycket högt
            tonläge. De borgerliga talarna anförde att rättsstaten var hotad,
            eftersom regeringen och lagutskottets majoritet föreslår att det
            skall finnas ett visst inflytande för regeringen över vem som
            sitter i styrelser för statliga stiftelser. Upprördheten är tydligen
            stor. Vilket samhälle skall vi få, frågar en moderat talare, om
            en riksdag får återkalla vad en tidigare riksdag har beslutat?
          </note>
          <note>
            Bengt Harding Olson talade om att det är ett hot mot rättsstaten.
            Birgit Friggebo spädde på med att dagens beslut kommer att gå
            till historien och att det är en urholkning av rättsmedvetandet.
          </note>
          <note>
            Vadan denna upprördhet? Så länge riksdagen följer grundlagen,
            och det gör riksdagen även i dag, har riksdagen rätt att stifta
            lag, att ändra i lag eller att upphäva lag. Detta gör riksdagen
            praktiskt taget vid varje arbetsplenum utan att den som till äventyrs
            ogillar en förändring vanligen hemfaller till ett tonläge som
            det som har rått i dag. Orsaken till upprördheten och till konfrontationen
            på det formella planet ligger i bakgrundshistorien till det här
            ärendet.
          </note>
          <note>
            Idén om löntagarfonder väcktes som en tanke för att man ville
            hitta ett medel inte bara för att göra de arbetande delaktiga
            i kapitalbildningen i samhället utan också för att skapa ökad
            ekonomisk demokrati och ökat inflytande i ekonomi och näringsliv
            för de anställda. Denna tanke avskydde de borgerliga. De såg den
            som ett hot mot den kapitalägande klassens ställning och ekonomiska
            maktmonopol, som de borgerliga till varje pris värnar och vill
            förstärka.
          </note>
          <note>
            Därför mobiliserade borgerligheten allt vad den kunde av opinionsbildning
            mot de s.k. löntagarfonderna. Syftet var ju egentligen att man
            skulle sätta löntagarna på plats. Sök inte röra vid vår makt!
            Sök inte skaffa er inflytande på vår planhalva, för där är det
            vi som skall bestämma!
          </note>
          <note>
            Det blev också ett kompromissande. Det fondförslag som genomfördes
            var ju föga omvälvande och ledde inte heller till någon större
            förändring av maktrelationerna i näringslivet. Det fördes inte
            heller över någon ökad makt till löntagarna, i alla fall var det
            bara i knappt märkbar utsträckning när det gäller livet ute på
            arbetsplatserna. Men tanken var väckt. En ny kapitalbildare hade
            gjort entré, och detta var någonting som borgerligheten till varje
            pris ville stoppa.
          </note>
          <note>
            När den borgerliga regeringen tillträdde 1991 ville den därför,
            som Per Unckel uttryckte det inför konstitutionsutskottet, att
            löntagarfonderna skulle avvecklas och att det skulle ske på ett
            oåterkalleligt sätt.
          </note>
          <note>
            Löntagarfonderna var till stor del bildade genom s.k. vinstdelning.
            Delning av vinst mellan vilka, kan man fråga sig. Jo, löntagarna
            ansågs få del i vinsterna genom de medel som avsattes i fonderna.
          </note>
          <note>
            Detta skulle sedan användas i avtalsrörelser för att få löntagarna,
            som det hette, återhållsamma. Man kan alltså säga att fonderna
            till stor del byggdes upp med medel som löntagarna avstod från.
            Därav namnet löntagarfonder.
          </note>
          <note>
            När nu dessa fonder privatiserades, när dessa löntagarnas pengar
            fördes över till privata stiftelser där de skulle ligga oåtkomliga
            för demokratiskt inflytande, fördes naturligtvis ingen diskussion
            från de borgerliga om äganderätten, om 2 kap. 18 § grundlagen,
            skydd för äganderätten, eller om Europakonventionen om äganderätten.
            Men även detta var faktiskt ett brott i löntagarkollektivets äganderätt,
            om man så vill.
          </note>
          <note>
            Det var ingen som såg saken på det formella sättet då. Det är
            klart att en ny majoritet hade rätt att fatta det beslut den fattade.
            Men redan denna majoritet insåg att löntagarnas pengar i fonderna
            var speciella pengar. Dåvarande statsrådet Unckel sade själv inför
          </note>
          <note>
            KU att regeringen inte betraktade dessa medel som
          </note>
          <note>
            "konventionella statsmedel". Han kanske menade att det var kapitalägarnas
            pengar, för det är ju till dem som Moderaterna vill koncentrera
            ägandet och makten.
          </note>
          <note>
            När man ville få denna oåterkallelighet vad gällde att ta död
            på fonderna låg stiftelseformen där som en möjlighet för borgerligheten.
            Det var ett sätt att bort löntagarfonderna. Man visade inte heller
            på vilket sätt man hade tänkt att styrelserna skulle väljas eller
            förnyas. När man sedan efter riksdagens beslut genomförde idén
            att de skulle förnya sig själva utan att någon skulle kunna påverka
            detta utifrån hade man liksom tyckt sig låsa saken vid ett oåterkalleligt
            avskaffande av fonderna.
          </note>
          <note>
            Man hade därigenom också lyckats privatisera makten över en ökad
            del av samhällsutvecklingen, i det här fallet forskningen.
          </note>
          <note>
            Jag vill citera Per Unckel i KU-utfrågningen. Han sade: "För
            min och den förra regeringens del var det viktigt att säga att
            vi ville tillskapa forskningsfinansiärer som, litet tillspetsat,
            ligger bortom demokratisk kontroll."
          </note>
          <note>
            Vidare sade han: "Då har man nämligen bestämt sig för att de
            demokratiska organen i fortsättningen icke har att befatta sig
            med detta ärende."
          </note>
          <note>
            Tillskapandet av stiftelserna motiverades helt enkelt med att
            man ville minska demokratin och det demokratiska inflytandet över
            forskningen. Man trodde nu att man oåterkalleligt hade dragit
            bort de här miljarderna från demokratisk kontroll. Men man glömde
            att riksdagen faktiskt fortfarande har makt att ändra lagar och
            att det är den som nu kan möjliggöra att i varje fall en viss
            demokratisk kontroll över medlen uppstår på nytt.
          </note>
          <note>
            Det är detta som gör upprördheten så stark. Riksdagen får ändra
            i lagar, även i stiftelselagen.
          </note>
          <note>
            Inget är mera hållfast att lita på, klagar Birgit
          </note>
          <note>
            Friggebo. Men tänk på dem som en gång trodde att de avstått löneutrymme
            till fonder för att det skulle öka den ekonomiska demokratin i
            landet. Vad skulle de säga när den borgerliga regeringen avskaffade
            fonderna och förde över dem till privata stiftelser? De skulle
            också kunna argumentera: Inget är mera hållfast att lita på. Men
            de avstod att se på saken från den formella sidan. Man vet att
            det ingår i demokratin att olika majoriteter fattar beslut i olika
            riktningar. Vi har inga sakrosankta, en gång för alla gällande
            beslut.
          </note>
          <note>
            Förvisso har vi grundlagar som är kringgärdade med speciella
            spärrar, men inte ens de är oföränderliga.
          </note>
          <note>
            Inom parentes skulle jag vilja lägga till att när vi är med i
            EU står dessutom EU-rätten över även grundlagarna.
          </note>
          <note>
            KU:s majoritet har liksom Lagrådet slagit fast att de föreslagna
            ändringarna inte strider vare sig mot regeringsformen eller Europakonventionen.
            De är, enligt min mening, starkt motiverade ur demokratiska aspekter.
            Jag skulle t.o.m. kunna säga att jag är glad att regeringen i
            varje fall vid det här tillfället - jag hoppas att det inte är
            så enstaka som det tyvärr tycks vara - rakryggat går emot borgerliga
            värderingar.
          </note>
          <note>
            Därför deltar jag gärna i bifallsyrkandet till utskottets betänkande.
          </note>
          <note>
            Anf. 96 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Herr talman! Bakgrunden till det här lagstiftningsärendet är,
            som framgått, att den borgerliga regeringen tog löntagarfondspengarna
            och placerade dem i stiftelser utom kontroll för riksdag och regering.
            Genom att inrätta särskilda stiftelser samt ange orubbliga verksamhetsmål
            och självförnyande styrelser för stiftelserna var avsikten att
            kommande politiska majoriteter inte skulle kunna ha insyn. Detta
            var ett beslut som utan tvivel kommer att gå till historien.
          </note>
          <note>
            Genom att bilda forskningsstiftelserna på angivet sätt har den
            borgerliga regeringen brutit mot en grundläggande parlamentarisk
            och demokratisk princip, nämligen att inget parlament skall ha
            rätten att binda sina efterföljare.
          </note>
          <note>
            Den borgerliga regeringen ansåg uppenbarligen att den hade en
            absolut rätt, ja kanske t.o.m. en skyldighet, att avskaffa löntagarfonderna,
            att ändra användningen av dessa löntagarnas medel. Som man har
            sagt sig uppfatta saken hade folket t.o.m. bett om det i val.
          </note>
          <note>
            Men folket har rätt att ändra sig, och politikerna måste, om
            de skall anse sig representera demokratin, utforma sina beslut
            med hänsyn till det.
          </note>
          <note>
            Det upprörande var alltså att man medvetet försökte göra beslutet
            oåterkalleligt och låsa in pengarna på ett sådant sätt att folkets
            framtida företrädare, riksdagen, inte skulle kunna komma åt dem.
            Detta är en skamlighet med historiska dimensioner.
          </note>
          <note>
            Det kan naturligtvis inte godtas, inte i ett land som är demokratiskt
            och där folkviljan därför måste råda.
          </note>
          <note>
            Det är mot den bakgrunden man måste se den socialdemokratiska
            regeringens åtgärd som dock i motsats till den borgerliga regeringens
            agerande vidtagits med respekt för det demokratiska systemet,
            folkviljan och konstitutionen.
          </note>
          <note>
            Det här lagstiftningsärendet har gett upphov till en diskussion
            i ett upphetsat tonläge om lagförslagets förenlighet med grundläggande
            principer i det svenska rättssystemet. Jag har lyssnat noga på
            debatten, nu och tidigare, och tagit till mig de seriösa argument
            som har skymtat i det ymniga ordsvallet. Jag har varit angelägen
            om att regeringens förslag till riksdagen med betryggande marginal
            skulle ligga inom ramen för vad som är odiskutabelt. Det får inte
            finnas utrymme för invändningar mot förslaget som har något berättigande
            från rättslig synpunkt. Å andra sidan har jag naturligtvis inte
            funnit anledning att falla undan för obefogad kritik, bara för
            att den har varit högljudd.
          </note>
          <note>
            Med den inställningen har det varit naturligt för mig att följa
            Lagrådets rekommendationer. Det kan nu inte råda något tvivel
            om att regeringens lagförslag är väl förenligt med regeringsformen,
            Europakonventionen och grundläggande civilrättsliga principer.
          </note>
          <note>
            Delar av den borgerliga oppositionen, bl.a. Stig
          </note>
          <note>
            Rindborg, har fört fram att det först nu finns ett fullständigt
            underlag för att bedöma förslagets grundlagsenlighet. Man anför
            att det beror på att regeringen först i forsknings- och budgetpropositionerna
            har lämnat närmare besked om hur regeringen avser att utnyttja
            de befogenheter som de föreslagna permutationsbestämmelserna ger.
          </note>
          <note>
            Man tycks också, på grumliga grunder, mena att
          </note>
          <note>
            Lagrådet skulle ha kommit till en annan slutsats om
          </note>
          <note>
            Lagrådet bara hade känt till regeringens planer.
          </note>
          <note>
            För alla som lyssnar är det uppenbart att den borgerliga oppositionen
            här griper efter det sista halmstrået. Invändningen saknar saklig
            grund. Frågan om vilka befogenheter som genom lagförslaget lämnas
            över till regeringen har varit i fokus under hela den tid som
            det här lagstiftningsärendet har behandlats. Borgerliga kritiker
            påstod i ett tidigt skede att förslaget är grundlagsstridigt eftersom
            det skulle, som man sade ge regeringen rätt att utan egentlig
            begränsning kontrollera stiftelseförmögenheten och skapa möjligheter
            för regeringen att kompensera de besparingar som görs inom den
            offentliga sektorn.
          </note>
          <note>
            Lagrådet har självfallet också haft anledning att ta ställning
            till de här frågorna.
          </note>
          <note>
            I det första yttrandet anför Lagrådet att regeringen med stöd
            av de i lagrådsremissen föreslagna bestämmelserna kan vidta långtgående
            åtgärder i fråga om såväl en stiftelses förmögenhet och avkastning
            som dess förvaltning. Lagrådet anför vidare att inom de ramar
            som anges i bestämmelsen kan regeringen skaffa sig kontroll över
            hur stiftelsens tillgångar används.
          </note>
          <note>
            Lagrådet framhåller också att även om stiftelseändamålet inte
            kan ändras så att stiftelsernas avkastning direkt tillfaller staten
            kan stiftelsemedlen dirigeras så att de indirekt blir till nytta
            för statskassan, exempelvis genom att de används för ändamål som
            annars skulle ha bekostats av staten.
          </note>
          <note>
            Det var sålunda mot denna bakgrund som Lagrådet prövade frågan
            om förslagets grundlagsenlighet.
          </note>
          <note>
            Det var också mot denna bakgrund som Lagrådet prövade de stiftelserättsliga
            frågorna, och Lagrådet kom i det andra yttrandet fram till att
            förslaget i propositionen är godtagbart även från stiftelserättsliga
            utgångspunkter. De borgerliga kritikerna har alltså fel när de
            påstår att saken hamnat i ett nytt läge genom att regeringen mer
            konkret har redovisat sina avsikter i fråga om forskningsstiftelserna.
          </note>
          <note>
            Det har i debatten även framförts den synpunkten att regeringens
            förslag är för långtgående i förhållande till syftet att säkra
            det demokratiska inflytandet över stiftelserna. Det skulle räcka
            med ett förslag som ger regeringen rätt att utse och entlediga
            en minoritet av styrelsernas ledamöter.
          </note>
          <note>
            Regeringen har emellertid gjort den bedömningen att det framlagda
            förslaget innebär en rimlig avvägning mellan å ena sidan de stiftelserättsliga
            grundprinciperna om varaktighet och självständighet, å andra sidan
            det starka offentliga intresset av att förvaltningen av statliga
            stiftelser sker enligt riktlinjer utformade med respekt för demokratiska
            principer och för det allmännas bästa. Det kan också noteras att
            förslaget motsvarar den lösning som Lagrådet i det första yttrandet
            ansåg vara värd att pröva.
          </note>
          <note>
            Herr talman! Särskilt till Agne Hansson vill jag säga att regeringens
            förslag inte innebär några revolutionerande omvälvningar i stiftelserätten.
            Tilltron till stiftelseinstitutet är inte allvarligt hotat, som
            påståtts. Förslaget begränsar sig till sådana stiftelser som staten
            ensam har bildat. Regeringen skall få ändra bara sådana föreskrifter
            i ett stiftelseförordnande som huvudsakligen handlar om stiftelsens
            organisation och förvaltning.
          </note>
          <note>
            I propositionen har regeringen utvecklat hur förslaget förhåller
            sig till stiftelselagens regelsystem i övrigt. Av den redovisningen
            framgår att stiftelselagen redan i dag är tillämplig på stiftelser,
            särskilt äldre sådana, i vilka stiftaren har ett inte obetydligt
            inflytande över förvaltningen. Dessutom är det så att regeringens
            förslag inte gör det möjligt att ändra förvaltningsföreskrifterna
            så att styrelsen eller förvaltaren fråntas det grundläggande förvaltningsansvaret.
          </note>
          <note>
            Förslaget medger inte heller att stiftaren kan lägga sig i den
            löpande förvaltningen av stiftelsen.
          </note>
          <note>
            För mig är det uppenbart att förslaget inte kommer i konflikt
            med de grundläggande stiftelserättsliga principerna om varaktighet
            och självständighet. Och det är i överensstämmelse med Lagrådets
            bedömning.
          </note>
          <note>
            Avslutningsvis kan jag notera att oppositionen i sina inlägg
            i dag anför olika rättsliga och konstitutionella synpunkter, men
            i allt väsentligt undviker vad
          </note>
          <note>
            Lagrådet sagt i detta ärende. Skälet är givetvis att man saknar
            stöd i Lagrådet för sin argumentering.
          </note>
          <note>
            Utan stöd från vårt lands högsta expertorgan i lagstiftnings-
            och konstitutionella frågor förlorar den borgerliga oppositionens
            rättsliga argument i relevans, tyngd och trovärdighet.
          </note>
          <note type="speaker">
            Anf. 97 AGNE HANSSON (c) replik:
          </note>
          <note>
            Herr talman! Jag vill ta upp den grundläggande frågan i det problem
            som vi nu diskuterar, nämligen frågan om regeringen skall ha möjlighet
            att utse alla ledamöter i stiftelsernas styrelser eller en del
            av dem.
          </note>
          <note>
            Och jag vill fråga om justitieministern delar Pär-
          </note>
          <note>
            Axel Sahlbergs syn på demokrati. Vad är det för demokrati när
            regeringen utser alla ledamöter i en stiftelse? Det kan innebära
            att en moderatledd regering utser alla moderater i en stiftelse.
            Det är alltså regeringen som skall utse, inte riksdagen, så det
            blir ingen proportionell partipolitisk fördelning. Forskningsintressena
            kommer bort.
          </note>
          <note>
            Just detta att man utser alla innebär att man kan kringgå ändamålsenligheten
            och ta enväldiga majoritetsbeslut. Om regeringen, som centerpartiet
            föreslagit, utser en tredjedel, finns det för det första utrymme
            för en fullständig demokrati där andra intressen också får inflytande
            i styrelsen, för det andra finns det ingen möjlighet att staten
            på det sättet kan bygga upp en majoritet som gör att man på någon
            punkt kan komma i konflikt med de grundläggande principerna i
            stiftelseförordningen, grundlagen, äganderätten m.m. Det är den
            springande punkten.
          </note>
          <note>
            Min fråga är alltså: Menar justitieministern att detta är att
            tilltro stiftelseförordningen i framtiden? Är det demokrati att
            utse alla och ta all makt?
          </note>
          <note>
            Anf. 98 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Herr talman! Det smärtar mig att Agne Hansson har så litet förtroende
            för regeringens vilja att följa grundläggande principer när det
            gäller att förvalta ansvaret för regeringen.
          </note>
          <note>
            Det är självklart att regeringen, vid prövningen av permutationsfrågor
            i enskilda fall, inte kommer att göra större ändringar i stiftelseförordningen
            än som är sakligt motiverat.
          </note>
          <note>
            Vid utseende av styrelseledamöter kommer regeringen givetvis
            att ta hänsyn till de krav som sakligheten kräver för att få en
            styrelse som fungerar på ett effektivt och bra sätt för att fullgöra
            stiftelsernas ändamål.
          </note>
          <note>
            Jag hoppas verkligen att Agne Hansson trots allt har litet mer
            förtroende för regeringen än vad frågan gav sken av.
          </note>
          <note type="speaker">
            Anf. 99 AGNE HANSSON (c) replik:
          </note>
          <note>
            Herr talman! Jag har full tilltro till den nuvarande regeringen
            i den här frågan och deras sätt att se på demokratin. Men de utläggningar
            som bl.a. Pär-Axel
          </note>
          <note>
            Sahlberg gjorde är inte vad vi menar med demokrati.
          </note>
          <note>
            Demokrati är när alla åsiktsriktningar får möjlighet att komma
            till tals.
          </note>
          <note>
            Vad riksdagen nu skall göra är att ta grundläggande lagstiftningsbeslut
            som kommer att gälla även den dag då vi inte har den regering
            som sitter nu. Till en annan regering har man kanske en annan
            tilltro.
          </note>
          <note>
            Jag undrar om inte justitieministern som ansvarig för lagstiftningen
            har ambitionen att skapa en grundläggande tilltro till lagarna
            över tiden, en tilltro som garanterar demokratin. Jag kan ha den
            största tilltro till den nuvarande regeringen, men lagstiftningen
            ändras inte i och med att det sker majoritetsskiften.
          </note>
          <note>
            Det är den grundläggande och viktiga frågan i lagstiftningen
            över huvud taget, och det var det som jag baserade min demokratiska
            syn på i denna fråga.
          </note>
          <note>
            Anf. 100 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Herr talman! Varje lagstiftning kan tillämpas på ett lojalt eller
            på ett illojalt sätt. För regeringens tilllämpning av lagarna
            finns det särskilda kontrollorgan, som skall se till att regeringen
            följer de lagar som vi har. Vi har bl.a. en tillsyn från det här
            parlamentet, inte minst via konstitutionsutskottet.
          </note>
          <note>
            Den dag vi får en regering som Agne Hansson inte har förtroende
            för har Agne Hansson anledning att agera, med användande av de
            instrument som finns för att kritisera regeringens åtgöranden.
            Anser man att det då behövs en annan lagstiftning, är det just
            detta parlament, riksdagen, som har möjlighet att se till att
            det blir en lagstiftning som binder upp den regering som man inte
            har förtroende för.
          </note>
          <note type="speaker">
            Anf. 101 BENGT HARDING OLSON (fp)
          </note>
          <note>
            replik:
          </note>
          <note>
            Herr talman! Jag uppskattar justitieministerns närvaro här i
            debatten, eftersom det här faktiskt rör sig om grundläggande rättsprinciper.
            Jag har några frågor.
          </note>
          <note>
            Kan justitieministern förklara för mig varför regeringen lade
            fram en lagrådsremiss där man ville sopa undan hela ändamålsbestämmelsen?
            Var inte det ett övergrepp på rättsstaten?
          </note>
          <note>
            När man sedan återkommer behöver man plötsligt inte längre sopa
            bort ändamålsbestämmelsen. Då går det bra med den som finns. Betyder
            det att man kan tolka den litet hur som helst, precis som man
            önskar?
          </note>
          <note>
            Är det verkligen justitieministerns uppfattning? Det skulle annars
            kunna vara en naturlig motivering för justitieministern att verkställa
            Carl Thams beställning av pengar som saknas i budgeten.
          </note>
          <note>
            Och hur är det med kapitaluttagen i fortsättningen? Skall de
            fortsätta? Det här året tar ut man en halv miljard. Också för
            nästa år har man bestämt sig för en halv miljard. Det tredje året
            skall det bli 1 miljard.
          </note>
          <note>
            Om vi fortsätter att dubblera uttagen kommer man snart upp i
            2, 4, 8 och 16 miljarder, och då är stiftelserna tömda. Är det
            regeringens strategi? Vi har i debatten hört att det skall ske
            årliga uttag.
          </note>
          <note>
            Jag vill också ta upp en annan fråga som jag tycker är oerhört
            viktig. Justitieministern har ju numera en väldigt lång och bred
            erfarenhet av juridik och rättsliga frågor. Har justitieministern
            aldrig någonsin, en enda sekund, känt en liten rättslig tveksamhet
            inför det här lagstiftningsärendet?
          </note>
          <note>
            Anf. 102 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Herr talman! Bengt Harding Olsons fråga förvånar mig något. Jag
            utarbetar först ett lagförslag för att uppnå ett politiskt syfte
            som jag har men ändrar det när Lagrådet har synpunkter på det.
            Är det inte precis så som en regering bör agera?
          </note>
          <note>
            Den socialdemokratiska regeringens ambition var att ändra ändamålet
            för de här pengarna. Bakgrunden till det var att den borgerliga
            regeringen hade gjort just det - den hade genom sina beslut ändrat
            det ändamål vartill de här pengarna en gång samlades in från landets
            löntagare och företag. Jag reagerade mot det sätt som man försökte
            göra det på. En grundläggande princip i en parlamentarisk demokrati
            är att inte binda upp kommande riksdagar, och den försökte man
            sätta ur spel.
          </note>
          <note>
            Jag prövade att se hur långt våra grundlagar och
          </note>
          <note>
            Lagrådet gav mig möjlighet att återigen ändra ändamålet för användandet
            av dessa medel. Jag respekterade de synpunkter Lagrådet hade och
            har mot den bakgrunden ingen som helst tveksamhet om att proceduren
            i det här lagstiftningsärendet har varit helt i enlighet med rättsliga
            principer.
          </note>
          <note>
            Politiskt har den socialdemokratiska regeringen inte uppnått
            vad den önskade, men den nöjer sig med det som den kan uppnå,
            med respekt för de lagar och principer vi har i vårt land. Jag
            förstår dock att det är en besvikelse för dem som trodde att man
            retroaktivt kunde hantera allmänna medel på ett sådant sätt att
            framtida folkvilja inte mer skulle ha något att säga till om.
          </note>
          <note type="speaker">
            Anf. 103 BENGT HARDING OLSON (fp)
          </note>
          <note>
            replik:
          </note>
          <note>
            Herr talman! Jag tycker att det är rätt att man ändrar sig när
            Lagrådet tycker någonting annat. Det är hedervärt. Däremot är
            jag mycket tveksam när justitieministern säger att hon ville pröva
            de yttre gränserna för grundlagen. Måste vi det? Kan vi inte hålla
            oss i mitten? Måste vi hålla oss i ytterkanten? Jag har i mitt
            inledningsanförande påpekat att vi inte skall hålla oss i gråzonen.
          </note>
          <note>
            Jag uppfattar detta såsom ett erkännande av att man gjorde fel
            och att det strider mot grundläggande rättsliga principer att
            ändra ändamålsbestämmelsen.
          </note>
          <note>
            Dessutom sade justitieministern tidigare att vi inte kan lägga
            oss i vad styrelsen skall göra. Den är självständig, och den förvaltar
            en självständig förmögenhetsmassa. Ja, det låter sig ju sägas,
            men är det inte precis så ni gör? Ni beställer ju beslut av en
            styrelse som inte finns och som själv skall ta kanske t.o.m. det
            skadeståndsrättsliga ansvaret för vad den gör. Är det att inte
            lägga sig i? Jag tycker att det är motsatsen.
          </note>
          <note>
            Jag håller gärna med om att jag är besviken, men det är inte
            på de grunder som justitieministern anger, utan jag är besviken
            för rättsstatens skull. Det är den som här och nu i dag tar stryk.
            Jag kan inte bli annat än förbluffad över uppfattningen att det
            egentligen inte spelar någon roll om man ändrar ändamålsbestämmelsen
            eller inte - man kan uppnå de syften man önskar ändå. Man hade
            önskat ännu litet till, men det här är mer än nog. Det är enligt
            min uppfattning mer än vad rättsstaten tål.
          </note>
          <note>
            Anf. 104 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Herr talman! Jag noterar att Bengt Harding Olson anser att när
            folkviljan får igenom något av vad den önskar, strider det mot
            rättsstatens principer. Jag har svårt att förstå den synen på
            en demokratisk rättsstat.
          </note>
          <note>
            Jag har inte sagt att jag har prövat grundlagens yttre gränser.
            Det är något som Bengt Harding Olson försöker tillskriva mig.
            Jag prövade att uppnå mina politiska syften inom gränserna för
            våra lagar, och vi har Lagrådet för att det skall tala om för
            regeringen hur det ser på de rättsliga möjligheterna. Det är inget
            otillbörligt i det. Det är så lagstiftningsarbete går till.
          </note>
          <note>
            Jag rättade mig efter vad Lagrådet hade att säga.
          </note>
          <note>
            Jag rörde mig inte i någon gråzon utan såg tvärtom till att den
            proposition som lades fram i riksdagen med god marginal låg innanför
            det som var helt odiskutabelt.
          </note>
          <note>
            Jag erkänner inte på något sätt att vår hantering har varit i
            strid med grundläggande rättsprinciper, men jag upprepar att det
            som den borgerliga regeringen gjorde var det. Det går till historien
            som en skamfläck i svensk parlamentarisk demokrati.
          </note>
          <note type="speaker">
            Anf. 105 STIG RINDBORG (m) replik:
          </note>
          <note>
            Herr talman! Får jag fråga justitieministern vem som i dag äger
            pengarna - kapitalet och avkastningen? Jag vill också fråga: Följde
            riksdagen gällande lag när den fattade beslut om stiftelserna,
            och var det beslutet fattat i demokratisk ordning?
          </note>
          <note>
            Ytterligare en fråga: Tillgodoses stiftarens egna ekonomiska
            intressen inte genom att man nu deklarerar att pengarna skall
            dirigeras till medel som tidigare betalats från budgeten?
          </note>
          <note>
            Anf. 106 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Herr talman! Vem äger det kapital som finns hos stiftelserna
            i dag? Naturligtvis stiftelserna.
          </note>
          <note>
            Följde regeringen gällande rätt och demokratiska principer i
            lagstiftningsärendet? Ja. Jag tror att det har framgått av den
            redovisning jag lämnat här och att det är tydligt för den som
            har följt denna lagstiftningsprocess.
          </note>
          <note>
            Tillgodoser inte stiftelserna stiftarnas egna intressen? Jag
            förstår inte riktigt frågan. Stiftelsen har ett ändamål och en
            styrelse som har ett självständigt ansvar att uppfylla ändamålet
            på bästa sätt. Den gör det på eget ansvar.
          </note>
          <note>
            Numera kommer den dessutom att ha demokratisk insyn, så att allmänheten,
            riksdagen och regeringen kan följa arbetet och se att styrelsen
            uppfyller ändamålet med stiftelserna.
          </note>
          <note type="speaker">
            Anf. 107 STIG RINDBORG (m) replik:
          </note>
          <note>
            Herr talman! Tidigare i dag tog jag upp Stadshypotek, där staten
            har fått 34 % rösträtt och går ut med att de som sköter det skall
            bli avsatta. Innan man har kommit fram till att man kan få igenom
            ett sådant beslut talar man om att man saknar förtroende.
          </note>
          <note>
            Hur kommer man att handlägga ärenden i fortsättningen, om de
            som är satta att styra när staten har
          </note>
          <note>
            100 majoritet inte följer de intentioner som regeringen har?
            Det är uppebarligen bara tal om ägarintresse ifråga om Stadshypotek.
            Jag upplever att gränsen mellan ägarintresse och annat är helt
            utsuddad. Hur kommer framtiden att se ut när det gäller att tillsätta
            dessa styrelser, och hur skall man bedöma dem under resans gång?
          </note>
          <note>
            Det finns en kontrollmyndighet som redan i dag kan se till att
            man lever efter föreskrifterna. Skall regeringen gå utöver de
            föreskrifter som står i stadgarna när man tillsätter dessa styrelser,
            på samma sätt som man uppenbarligen gör när det gäller ett till
            tredjdedelen ägt bolag?
          </note>
          <note>
            Anf. 108 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Herr talman! En stiftelse inrättad av staten ägs icke av staten.
            Ett bolag där staten har aktier ägs till den andelen av staten.
            Om staten har 34 % aktier i
          </note>
          <note>
            Stadshypotek betyder det att staten har ett visst ägande.
          </note>
          <note>
            Stig Rindborg är förvånad över regeringens reaktion när bolagets
            styrelse agerar i konflikt med en stor ägares intressen. Jag undrar
            vad Stig Rindborg då anser när privata ägare i bolag med betydligt
            mindre andelar än 34 % agerar betydligt kraftfullare. Dagen därpå
            brukar både styrelseordförande och vd vara avsatta.
          </note>
          <note>
            När staten agerar som ägare har den naturligtvis anledning att
            på ett helt annat sätt iaktta den ordning som krävs för att kunna
            utöva sitt inflytande i egenskap av en stor ägare. Det är vad
            regeringen gör för närvarande.
          </note>
          <note>
            Har Stig Rindborg några rättsliga invändningar mot det agerandet?
          </note>
          <note type="speaker">
            Anf. 109 BEATRICE ASK (m):
          </note>
          <note>
            Herr talman! Andra har i denna debatt lyft fram de frågor som
            rör ärendets legala och konstitutionella aspekter. Invändningarna
            mot det socialdemokratiska regeringsförslaget är många, och konsekvenserna
            oroväckande.
          </note>
          <note>
            I mitt anförande vill jag emellertid ta upp de forskningspolitiska
            aspekterna.
          </note>
          <note>
            Bakgrunden till bildandet av de fristående forskningsstiftelserna
            handlar nämligen främst om en vilja att stärka och utveckla svensk
            forskning. Sveriges konkurrenskraft står och faller med vår kunskap
            och vår kompetens. I en tid när konkurrensen ökar, kunskapsomsättningen
            går allt snabbare och kunskapsinnehållet i all produktion blir
            allt viktigare, anser vi moderater att det är klokt att investera
            i forskning.
          </note>
          <note>
            Avvecklingen av löntagarfonderna var ett löfte till svenska folket
            som hade brett stöd. Jag vågar också påstå att de flesta instämmer
            i uppfattningen att det är klokt att använda de medel som samlats
            i dessa fonder till forskning av vital betydelse för vår gemensamma
            framtid. Jag vill erinra om att också socialdemokraterna under
            resans gång diskuterat skapandet av särskilda forskningsstiftelser,
            eftersom detta är så oerhört centralt.
          </note>
          <note>
            Vi behöver nya kunskaper och vi behöver nya jobb. Vi vet att
            svensk industri i dag inte skulle hålla den kvalitet den gör utan
            de betydande forskningsinsatser som gjorts under lång tid av staten,
            näringslivet och många privata forskningsfinansiärer. De flesta
            tror att den inställningen är giltig också framgent.
          </note>
          <note>
            Den borgerliga regeringen lade ned ett betydande arbete på frågan
            hur löntagarfondernas pengar bäst skulle kunna användas. Våren
            1992 presenterade vi riktlinjer som innebar en prioritering av
            långsiktigt kunskapssökande genom grundforskning och forskarutbildning
            med betydelse för Sveriges framtida konkurrenskraft. Därutöver
            framhölls att det var viktigt att medel också skulle kunna komma
            sådan forskning till del som då inte fick stöd inom ramen för
            den statliga forskningspolitiken.
          </note>
          <note>
            Med ledning av förslag och synpunkter från universitet, högskolor,
            företag, forskargrupper och organisationer sattes fem viktiga
            mål för det fortsatta arbetet.
          </note>
          <note>
            För det första: Det skulle ske en koncentration av insatserna
            där internationell slagkraft kan nås.
          </note>
          <note>
            För det andra: Program som innebär gränsöverskridanden mellan
            discipliner skulle framhållas.
          </note>
          <note>
            För det tredje: Vi skulle ha insatser för att främja forskarutbildning
            och rekrytering.
          </note>
          <note>
            För det fjärde: Det skulle handla om projekt där samverkan mellan
            högskolor och näringsliv betonades.
          </note>
          <note>
            För det femte: Forskares rörlighet här hemma och internationellt
            skulle främjas.
          </note>
          <note>
            Tre områden gavs i detta steg medel: strategisk forskning, miljöstrategisk
            forskning och kulturvetenskap. Två stiftelser bildades och Riksbankens
            jubileumsfond gavs vidgat uppdrag och nya resurser.
          </note>
          <note>
            I ett andra steg bildades ytterligare fem nya stiftelser. Deras
            inriktning skiljer sig något från de tidigare, bl.a. inriktas
            uppgifterna på forskning vid mindre och medelstora högskolor,
            främjandet av informationsteknik och forskningssamverkan mellan
            universitet, högskolor och näringsliv.
          </note>
          <note>
            Jag vågar påstå att den inriktning och - låt oss säga - de ändamål
            som formulerats utifrån dessa antaganden står sig mycket väl.
            Jag vågar också påstå att forskningsstiftelserna, trots att de
            knappt kommit upp i full kapacitet när det gäller utdelning av
            medel, redan bidragit och bidrar till synnerligen betydelsefull
            forskning, som kompletterar och förstärker de forskningsinsatser
            som även framgent borde vara ett statligt ansvar.
          </note>
          <note>
            För knappt en vecka sedan drev Socialdemokraterna tillsammans
            med Centerpartiet igenom en stor besparing vad avser de statliga
            forskningsinsatserna. I
          </note>
          <note>
            dag fullföljs beslutet att växla ned ambitionerna för svensk
            forskning genom en politisering av dessa forskningsstiftelser.
          </note>
          <note>
            Socialdemokraterna vill använda medlen till att fylla igen hål
            som de redan gjort i forskningsrådens och andras verksamhet. Att
            det finns komplikationer med den operationen vet alla. Medlen
            är inte direkt överförbara. Därtill kan man inte förneka att forskare
            och forskningsprojekt ställs utan medel. Det handlar om projekt
            som i dag är statligt finansierade, och det kommer naturligtvis
            också att handla om projekt som skulle kunna ha stötts av de fristående
            forskningsstiftelserna. Det blir kort sagt mindre forskning med
            den socialdemokratiska politiken.
          </note>
          <note>
            Men nu är det inte bara volymen som minskar. Vi får dessutom
            sämre finansiering av svensk forskning än vad vi skulle kunna
            ha. De fristående forskningsstiftelserna utgör nämligen en poäng
            i sig: de innebär en väsentlig riskspridning. I stället för att
            satsa alla pengar på en häst - för närvarande Carl
          </note>
          <note>
            Tham, som är utbildningsminister - finns genom fristående forskningsstiftelserna
            mer än en som kan bedöma, pröva och fatta beslut om var resurser
            skall anslås.
          </note>
          <note>
            Att veta var ny kunskap finns eller vad som kan utvecklas till
            intressanta produkter är inte enkelt.
          </note>
          <note>
            Därför är det viktigt med olika kriterier, olika utgångspunkter,
            olika sammansättningar i beslutande organ osv. Det är kort sagt
            viktigt med mångfald och pluralism i forskningsfinansieringen.
          </note>
          <note>
            Inom ramen för statens forskningsverksamhet finns olika institutioner,
            och det är väldigt bra. Det ligger i sakens natur att husbondens
            röst påverkar. Det finns i det statliga systemet en inneboende,
            säkert oavsiktlig, konservatism, som ofta ger företräde för det
            etablerade och välkända. Därför har privata och fristående forskningsfinansiärer
            en väldigt betydelsefull roll.
          </note>
          <note>
            Den statliga forskningsfinansieringsutredningen har pekat på
            en rad kriterier som påverkar förmågan till förnyelse, exempelvis
            ämnesöverskridande forskning, rörlighet, samverkan mellan forskare
            och näringsliv - just sådant som den forskning stiftelserna bekostat
            visat sig vara så bra på. En annan viktig sak som påverkar förmågan
            till utveckling hänger ihop med hur stor del av forskningsanslagen
            som kan gå till forskare som inte tidigare har fått pengar. Vad
            vi vet är, som vi diskuterade förra veckan, att forskningsrådens
            verksamhet till stor del är så kallade fortsättningsanslag. Många
            forskare kan vittna om att deras forskning inte skulle ha fått
            några medel alls om de fristående forskningsstiftelserna inte
            hade kunnat bidra. Det finns en risk för att den centralisering
            av beslutsfattande som är avsikten med dagens ärende minskar förmågan
            till förnyelse i svensk forskning.
          </note>
          <note>
            Vem vinner på det? Vart leder det oss?
          </note>
          <note>
            Till sist vill jag säga några ord om demokrati.
          </note>
          <note>
            Utbildningsministern har i mycket starka ordalag domderat om
            de fristående forskningsstiftelserna och t.o.m. påstått att deras
            tillkomst skulle ha inneburit ett förakt för demokratiska spelregler.
            Det har funnits olika invändningar i debatten. Jag har redan pekat
            på att avskaffandet av löntagarfonderna och inrättandet av stiftelserna
            skedde i sedvanlig demokratisk ordning. Därtill kommer att frågorna
            inte bara fanns med utan var framträdande i den valrörelse som
            föregick besluten.
          </note>
          <note>
            Att socialdemokraterna inte ville avskaffa löntagarfonderna och
            inte inrätta dessa forskningsstiftelser är sant, men också socialdemokratiska
            uppfattningar röstas ned i en demokrati. I ett demokratiskt samhälle
            är det dessutom inte ett problem, utan det ligger ett värde i
            att alla beslut inte fattas på ett enda ställe och att den politiska
            makten begränsas, kontrolleras och balanseras mot olika maktcentrum.
            Det är pluralism, kort sagt - mångfald. Det är också därför som
            vi har principer för lag och rätt och internationella konventioner
            - ramar som det socialdemokratiska förslaget ligger på gränsen
            till.
          </note>
          <note>
            Det går inte heller, vilket socialdemokrater gjort, att påstå
            att politiker måste bestämma över de medel som tidigare har kontrollerats
            av politiker för att hanteringen skall kunna kallas demokratisk.
            En sådan inställning får oanade konsekvenser inte minst för de
            statliga företag som ombildats eller privatiserats, och det finns
            ganska många sådana exempel.
          </note>
          <note>
            Demokratiargumentet är svagt. Man behöver bara följa den hoppiga
            och motsägelsefulla argumentation som socialdemokraterna har haft
            för att konstatera detta. Dessutom kontrolleras forskningsstiftelserna
            av representanter för olika delar av samhället.
          </note>
          <note>
            Pär-Axel Sahlberg talade tidigare om sluten privatisering. Om
            han hade varit kvar i salen hade jag kunnat upplysa honom om att
            exempelvis KK-
          </note>
          <note>
            stiftelsens verksamhet granskas av både Riksrevisionsverket och
            Kungliga Vetenskapsakademien samt av Industriförbundet. Alla stiftelser
            har regler som ligger i linje med, eller är strängare, än de som
            de statliga forskningsråden använder. Det finns anledning att
            understryka att Forskningsfinansieringsutredningen konstaterat
            att möjligheterna till allmän information om stiftelsernas verksamhet
            är goda. Man klagar inte på detta.
          </note>
          <note>
            Det finns, herr talman, ett enda genomgående skäl för de socialdemokratiska
            förslag som kantat forskningsfrågorna de senaste åren. Det är
            makten och tron på att politiker alltid vet bäst. För att fritt
            citera vad en av de stora tidningarna skrev häromdagen kan jag
            säga att utbildningsministern just nu utgör ett levande bevis
            på motsatsen. Detta är en fråga som Carl Tham har drivit med våldsam
            intensitet. Jag beklagar att han inte kunde stanna och delta i
            debatten.
          </note>
          <note>
            Svensk forskning tar ytterligare ett stort kliv bakåt om kammaren
            bifaller det framlagda förslaget om ändringar i reglerna för statliga
            stiftelser. Det är ett viktigt skäl för mig att avvisa förslaget.
            Jag yrkar bifall till reservation 1 i betänkandet.
          </note>
          <note type="speaker">
            Anf. 110 KENNETH KVIST (v) replik:
          </note>
          <note>
            Herr talman! Med anledning av vad Beatrice Ask sade på slutet
            av sitt anförande vill jag säga att ingen har ifrågasatt det demokratiskt
            tillåtliga i att fatta ett beslut om löntagarfonderna, dvs. den
            formella sidan av beslutet. Vad som däremot kan diskuteras är
            innehållet. Jag vill än en gång anföra vad Per Unckel sade inför
            konstitutionsutskottet, nämligen att han menade att det var ett
            riktigt beslut att se till att de demokratiska organen i fortsättningen
            icke har att befatta sig med detta ärende. Då menar jag att beslutets
            innehåll är tvivelaktigt ur demokratisk synpunkt, även om det
            naturligtvis var demokratiskt oantastligt i formell mening.
          </note>
          <note type="speaker">
            Anf. 111 BEATRICE ASK (m) replik:
          </note>
          <note>
            Herr talman! Först vill jag kommentera det som sades om innehållet
            i beslutet. Jag hoppas verkligen att Vänsterpartiet inte tycker
            att det är fel att lägga så stora resurser på långsiktig forskning,
            vilket faktiskt är innehållet i beslutet. Sedan har vi olika uppfattningar
            om formerna.
          </note>
          <note>
            När det gäller hänvisningarna till Per Unckel vill jag säga att
            jag inte känner till citatet och att jag inte har haft möjlighet
            att läsa det eventuella protokoll som man hänvisar till. Jag förstod
            också att citatet, som även Pär-Axel Sahlberg tog upp, är litet
            hårdraget. Per Unckel kan dock inte ha uttalat sig om att sätta
            verksamheten utanför demokratisk kontroll, vilket har hävdats.
            Jag vet att varken Per Unckel eller någon av de andra som satt
            i den borgerliga regeringen tycker så. Däremot var det, när vi
            bildade forskningsstiftelserna, viktigt att hitta en form som
            skulle tillförsäkra forskningen medel långsiktigt, utan att denna
            långsiktighet skulle kullkastas av politiska stormvindar.
          </note>
          <note>
            Man kan fråga sig vilken kritik socialdemokrater och andra riktar
            emot de beslut och de satsningar som stiftelserna har gjort. Vad
            är det för fel på det arbete forskningsstiftelsernas styrelser
            har bedrivit? Det måste ligga ett missnöje med själva verksamheten
            bakom dessa angrepp, som bl.a. Kenneth Kvist står för.
          </note>
          <note type="speaker">
            Anf. 112 KENNETH KVIST (v) replik:
          </note>
          <note>
            Herr talman! Alla har tillgång till konstitutionsutskottets granskningsbetänkande
            och dess bilagor -
          </note>
          <note>
            även Beatrice Ask. Jag förstår att alla inte ger sig tid att
            läsa dessa intressanta aktstycken. Icke desto mindre är det jag
            säger ingen förvanskning av vad Per
          </note>
          <note>
            Unckel yttrar. Han har uppfattningen att man gör forskningsstiftelserna
            till, som han säger, privaträttsliga subjekt därför att de skall
            ligga bortom demokratisk kontroll. Det är själva poängen. Han
            betonade det flera gånger under den utfrågning som konstitutionsutskottet
            hade med honom.
          </note>
          <note type="speaker">
            Anf. 113 BEATRICE ASK (m) replik:
          </note>
          <note>
            Herr talman! Jag skäms naturligtvis för att jag inte har läst
            protokollet. Det borde jag ha gjort. Vad jag försökte göra var
            att förklara innebörden. Det är inte så konstigt om det finns
            och har funnits en vilja att säkra pengarna till svensk forskning,
            eftersom vi nu ser exempel på hur Socialdemokraterna envist vill
            använda stiftelserna som något slags mjölkkossor, för att fylla
            igen hål när man själv inte lyckats att göra en god prioritering
            som givit pengar till långsiktig forskning.
          </note>
          <note type="speaker">
            Anf. 114 ANDREAS CARLGREN (c):
          </note>
          <note>
            Herr talman! Gång på gång har vi i den här kammaren diskuterat
            hur viktigt det är med samarbete för att lösa den ekonomiska krisen,
            och handen på hjärtat, det måste vara svårt för någon att påstå
            att det blir lättare att lösa Sveriges problem, att det blir lättare
            att åstadkomma samarbete genom att vi än en gång skall behöva
            se de gamla stridsyxorna från löntagarfondsstriden grävas upp
            igen. Jag tror knappast att Sverige är hjälpt eller några problem
            lättare blir lösta genom nygammal strid om löntagarfonderna.
          </note>
          <note>
            Under fyrklöverregeringens tid placerades 18
          </note>
          <note>
            miljarder kronor av löntagarfondspengarna i ett antal olika forskningsstiftelser.
            Det har lett till att det i dag finns mycket stora pengar till
            svensk forskning. Det innebar sammanlagt en stor ökning av resurserna
            och så stark att inte heller en socialdemokratisk regering, trots
            sanering av budgeten, har kunnat hindra en ökning. Tvärtom kommer
            de sammanlagda resurserna för forskning från staten, från forskningsstiftelserna
            och från EU att öka även de kommande åren, närmare bestämt med
            trefjärdedels miljarder kronor fram till
          </note>
          <note>
            1999.
          </note>
          <note>
            Ett viktigt motiv när forskningsstiftelserna bildades var att
            öka mångfalden och skapa fler av varandra oberoende forskningsfinansiärer.
            Från Centerpartiets sida har vi menat att det finns ett värde
            i sig att på det sättet skapa mångfald också i fråga om de medel
            som hämtats från den offentliga ekonomin för att satsa på forskningen.
            Därmed ges forskare möjlighet att vända sig till flera olika finansieringskällor,
            och makten över forskningspengarna har spritts.
          </note>
          <note>
            Vi har också från Centerpartiets sida tyckt att det var klokt
            att utveckla detta på några olika sätt. Vi har tyckt att man,
            som har diskuterats tidigare i dag, kunde vidareutveckla reglerna
            för styrelsernas sammansättning. Det är rimligt att inte forskningsstiftelsernas
            styrelser själva utser sina efterträdare, utan att de tillsätts
            på i stort sett samma sätt som forskningsråden. Det skulle också
            öka forskningsstiftelsernas legitimitet i forskarsamhället.
          </note>
          <note>
            Den andra förändringen och utvecklingen av systemet som vi har
            föreslagit är att åstadkomma samverkan mellan statliga finansiärer
            och forskningsstiftelserna. Man kunde t.ex. låta forskningsberedningen
            få bjuda in till samverkan och samplanering inom olika forskningsområden.
            Stiftelserna och statliga finansiärer skulle kunna samarbeta om
            finansiering av olika projekt. På det sättet skulle forskning
            som hittills har betalats av staten kunna få ett tillskott av
            pengar utan att man behövde rubba stiftelsernas självständiga
            förvaltning. Stiftelserna skulle ganska snabbt och okomplicerat,
            men utan att förlora sin oberoende ställning, kunna länka resurser
            till forskningsområden som hittills har betalats av staten.
          </note>
          <note>
            Men nu kommer det tyvärr inte att bli på det sättet.
          </note>
          <note>
            Socialdemokraterna här i riksdagen väljer att i stället göra
            upp med Vänsterpartiet och fatta beslut som innebär att forskningsstiftelserna
            riskerar att förlora sin beslutskraft under lång tid. I stället
            för att välja lösningar i samförstånd, väljer man strid. Man vill,
            visar det sig när man läser de här papperen och de förslag till
            beslut som finns, till varje pris ha makt att kunna avsätta samtliga
            ledamöter i forskningsstiftelsernas styrelser och byta ut dem
            mot andra ledamöter.
          </note>
          <note>
            Det här är inte första gången vi debatterar frågan i riksdagen
            och inte heller den sista. Men inläggen förtjänar att en gång
            till jämföras med vad Carl Tham och regeringen tidigare sade.
            I det brev som man skickade till forskningsstiftelsernas styrelser
            i december 1994, alltså för nära nog två år sedan, sade man mycket
            tydligt så här: "Regeringen bör utse endast ordföranden och högst
            tre ledamöter i styrelserna. I
          </note>
          <note>
            motsats till vad som på sina håll påståtts i debatten avser regeringen
            således icke att ta makten över stiftelserna utan tvärtom att
            ge forskarsamhället och andra intressenter inflytande över dessa
            medel när det gäller projekturval och kvalitetsbedömning. Ledamöter
            utsedda av regeringen skall vara i minoritet."
          </note>
          <note>
            Så tydligt uttryckte sig regeringen den gången. I
          </note>
          <note>
            dag har vi hört långa utläggningar om att det för demokratins
            skull är nödvändigt att regeringen skall kunna avsätta samtliga
            ledamöter och tillsätta samtliga på nytt. Men det måste vara en
            demokratisk insikt som regeringen och socialdemokraterna inte
            hade för två år sedan. Vad är det som har gjort att det som var
            möjligt då, dvs. att regeringen bara skall utse en minoritet,
            för demokratins skull är absolut nödvändigt att det blir på ett
            annat sätt nu, dvs. att regeringen skall kunna utse samtliga ledamöter?
          </note>
          <note>
            I de försök man har gjort att förklara det här har man sagt:
            Men det här var ett erbjudande till forskningsstiftelserna, och
            när de inte ville göra så har vi varit tvungna att gå längre.
          </note>
          <note>
            Det är precis det sätt att tala maktspråk som man kan använda
            om man bara vill ta för sig och ta makt, precis som det står i
            det här brevet. Det är att vilja ta makten, att helt enkelt säga
            att gör ni inte som vi vill, skall vi byta ut samtliga. Eller
            också är det en medveten vilja att inte samarbeta här i riksdagen.
          </note>
          <note>
            Det som var nytt sedan det här brevet skrevs för två år sedan
            var att det visade sig att man också i riksdagen skulle kunna
            få en majoritet för det som
          </note>
          <note>
            Carl Tham den gången sade. Man hade, påstår jag, t.o.m. kunnat
            få en mycket bred majoritet med flera partier ur den förra fyrpartiregeringen.
            Men det ville inte socialdemokraterna. Man ville i stället göra
            upp med Vänsterpartiet i den här frågan.
          </note>
          <note>
            Sedan påstår man att detta på något sätt skulle göra det lättare
            att föra över pengar till forskningsområdena. Man skriver så här
            på ett ställe i budgetpropositionen: "- - - regeringen skall utse
            ledamöterna i stiftelsernas styrelser. Därmed ökar möjligheterna
            till samordning mellan stiftelsernas insatser och andra statliga
            insatser, främst inom forskningens område."
          </note>
          <note>
            Nu skulle jag vilja veta: Hur skall det konkret gå till? Hur
            lyckas man föra över mer pengar till forskning och skapa mer samarbete
            genom att man har möjlighet att avsätta samtliga ledamöter i stiftelsernas
            styrelser? Justitieministern gör allt hon kan för att understryka
            stiftelsernas självständiga förvaltning, och det är ju självklart.
            Annars skulle man ifrågasätta mycket av grunderna för vad stiftelser
            är. Samtidigt lovar Carl Tham att pengarna skall kunna användas
            om han bara får utse samtliga ledamöter. Hur skall det gå till?
            Skall de ges direktiv? Det är ju svårt, för då är de inte självständiga.
            Är det fråga om små diskreta vinkar? Gör så här, annars kan ni
            avsättas! Vad konkret är det som gör att man genom att få utse
            styrelserna skall kunna påverka pengaförvaltningen? Det är dags
            att ge besked om det.
          </note>
          <note>
            Jag tror tvärtom att detta är ett sätt att försvåra samverkan
            om forskningen. I ett läge där man mer än någonsin behöver beslutskraft
            förlorar man den därför att man skall avsätta och byta ut styrelser.
            I ett läge där det mer än någonsin skulle behövas kontinuitet
            för snabba beslut om forskningsfinansiering river man i stället
            upp himmel och jord. Och det förbättrar naturligtvis inte ett
            samarbetsklimat att man omigen gräver upp gamla strider om löntagarfonderna.
            Det får vi hoppas är sista gången.
          </note>
          <note>
            Det har redan tidigare yrkats bifall från centerföreträdare till
            de reservationer som fogats till lagutskottets betänkande. Jag
            upprepar inte det.
          </note>
          <note type="speaker">
            Anf. 115 MARGITTA EDGREN (fp):
          </note>
          <note>
            Fru talman! Carl Thams operationer för att
          </note>
          <note>
            "demokratisera" forskningen och ta kontrollen över stiftelsernas
            forskningsmedel får oundvikligen negativa effekter för forskningen.
            Det är omvittnat av många inifrån själva forskarvärlden. Alla
            dessa namn
          </note>
          <note>
            - hundratals - kan inte avfärdas med epitetet särintressen. Bland
            dessa namn finns många nyanserade, lågmälda röster.
          </note>
          <note>
            Vi har fått omvittnat att samtal som förts mellan forskningsrådens
            sekreterare och stiftelsernas ledningar visar att möjligheterna
            till den kompensation som Carl Tham förväntar sig är begränsade
            - dels av att medlen är uppbundna av långa åtaganden, dels av
            att forskningsråden och stiftelserna har olika roller i forskningssystemet.
            Vi har också fått veta att stiftelsernas ändamål inte skall förändras
            med de nya ledamöter som Carl Tham skall utse.
          </note>
          <note>
            Jag vill upprepa samma fråga som Andreas
          </note>
          <note>
            Carlgren ställde till Bengt Silfverstrand: Ge oss äntligen besked
            om vad de nya stiftelseledamöternas uppgift är i stiftelsernas
            styrelse!
          </note>
          <note>
            Stiftelserna skall ju i huvudsak ge stöd till tillämpad forskning
            inom ett begränsat antal områden och till internationellt forskningssamarbete
            över fakultetsgränser, oberoende av fakultetsgränser och i nya
            ämneskombinationer. De skall också se till att vi ökar antalet
            kvalificerade forskare genom att finansiera t.ex. doktorandtjänster.
          </note>
          <note>
            Detta har också lyckats. Utskottet träffade bl.a.
          </note>
          <note>
            forskningschefen vid ABB i Sverige när vi besökte
          </note>
          <note>
            Industriförbundet. Han sade, på tal om den strategiska stiftelsen,
            att den har tagit ett större och mer strategiskt grepp än han
            trodde var möjligt. Han var mycket allvarlig när han pläderade
            för att vi inte skulle medverka till att det greppet lossnade
            - för Sveriges skull.
          </note>
          <note>
            Nej, fru talman, problemet är att genom de besparingar som görs
            i budgeten minskar anslagen till grundforskningsråden, som stöder
            obunden grundforskning. Detta kommer inte att kunna ersättas av
            stiftelsens medel om så de nya styrelseledamöterna tänjer aldrig
            så mycket på ändamålen.
          </note>
          <note>
            Stiftelsernas medel är, som jag sade, uppbundna i fleråriga avtal
            med universitet och högskolor, i avtal med doktorander och i avtal
            med enskilda forskare.
          </note>
          <note>
            Detta är avtal som de varken kan eller bör släppa.
          </note>
          <note>
            Regeringens nyutsedda styrelseledamöter sätts enligt mitt förmenande
            i en knipa. Antingen skall de aktivt bryta avtal i strid mot stiftelsernas
            ändamål, eller så kommer forskningsråd, sektorsorgan och de nya
            högskolorna inte att få del av Carl Thams utlovade nya resurser.
          </note>
          <note>
            Fru talman! Tyvärr är Carl Tham inte kvar. Han har dock talat
            om varför, och det har vi alla accepterat. Jag tror inte att Carl
            Tham är omedveten om att han anses både nonchalant och inte lyssnande
            av många av landets forskare. Det beror på att han inte ens kan
            tillstå att det även om det går som smort blir en tidsförskjutning,
            en lucka, mellan avtrappning av rådsmedel och infasning av stiftelsemedel.
            Forskarna är oroade av denna lucka. I den faller nämligen många
            påbörjade projekt och nya projekt som måste vänta.
          </note>
          <note>
            Och som jag tidigare har tagit upp i en interpellationsdebatt
            finns det nu också rapporter om att man måste börja varsla laboratorieassistenter,
            t.ex. på medicinsk klinisk forskning vid Lunds universitet.
          </note>
          <note>
            Men, fru talman, forskning är inte bara pengar.
          </note>
          <note>
            Det är också tid, samarbete, engagemang och förtroende. Detta
            tar lång tid att bygga upp men rivs ned mycket fort. Jag tror
            att forskarna hade kunnat hantera den här neddragningen om de
            hade fått mer tid på sig.
          </note>
          <note>
            Att återupprätta förtroendet mellan Carl Tham och forskarna,
            fru talman, är däremot betydligt knepigare.
          </note>
          <note>
            Jag tycker att DN:s ledare den 31 oktober beskriver en alternativ
            strategi som Carl Tham också hade kunnat använda sig av. Där jämförs
            han med kung
          </note>
          <note>
            Salomo i Första Konungaboken i Gamla testamentet, som när två
            mödrar strider om vem som är barnets moder beordrar att barnet
            skall huggas mitt itu. Den riktiga modern avstår då raskt från
            sin rätt hellre än att se sitt barn dödas. Carl Tham skulle ha
            kunnat diskutera så här:
          </note>
          <note>
            "Jag ogillar starkt vad den förra regeringen gjorde.
          </note>
          <note>
            Jag tycker att det var manipulativt att försöka placera löntagarfondspengarna
            på ett sådant sätt - - -. En så kraftig överföring av pengar till
            forskningsstiftelser var inte heller rimligt med tanke på det
            svåra statsfinansiella läget. Men det viktigaste för mig som utbildnings-
            och forskningsminister är ändå att med de förutsättningar som
            nu faktiskt råder tillförsäkra forskningen i Sverige goda villkor."
          </note>
          <note>
            Då hade han vunnit respekt för sin vilja att inte låta forskningen
            bli lidande bara för att han ogillade vad den föregående regeringen
            hade haft för sig och för att han hade en annorlunda syn på hur
            de gamla löntagarfonderna skulle avvecklas.
          </note>
          <note type="speaker">
            Anf. 116 GUNNAR GOUDE (mp):
          </note>
          <note>
            Fru talman! Propositionen om forskningsstiftelserna berör frågan
            om vilka demokratiska principer som skall gälla för svensk forskningspolitik.
          </note>
          <note>
            Sättet på vilket riksdagen under förra mandatperioden flyttade
            över löntagarfondsmedlen till forskningsstiftelser är anmärkningsvärt
            och innebär ett tydligt försök att reducera riksdagens inflytande
            över bl.a. forskningspolitiken.
          </note>
          <note>
            Löntagarfondsstiftelsernas verksamhetsformer skiljer sig i väsentliga
            avseenden från vad som sedan länge är brukligt när det gäller
            andra institutioner som delar ut forskningsanslag. Om vi tar forskningsråden
            som ett exempel ser vi skillnaderna tydligt. Forskningsråden är
            öppna gentemot forskarvärlden och samhället. Ansökningsförfarandet
            är öppet, och villkoren för behörighet att söka är klara och har
            god kvalitetssäkring. Rådsledamöterna utses i demokratisk ordning
            med god representation från universitetens forskare och samhället
            i övrigt.
          </note>
          <note>
            Stiftelserna å andra sidan är betydligt mer slutna, med krångliga
            och delvis oklara villkor för anslagsgivning. Styrelsernas ledamöter
            tillsätts utan rimliga möjligheter till demokratisk påverkan osv.
            Bildandet av stiftelserna och i viss mån också utformningen av
            deras arbetsformer var ett tydligt brott i den tradition som svensk
            forskningspolitik följt under snart ett halvt sekel.
          </note>
          <note>
            När så den nuvarande regeringen ger sig i kast med att ändra
            den borgerliga regeringens konstruktion uppstår nya problem. De
            förslag till lagändring som nu föreligger innehåller förvisso
            en viktig del av förbättringar. Men problem uppstår när regeringen
            dels hastar fram lagändringen utan att analysera effekterna för
            den pågående forskningsverksamheten, dels visar tydliga tecken
            på att vilja utnyttja den frilagda möjligheten till styrning genom
            att själv ingripa och dirigera stiftelsernas forskningsmedel på
            ett sätt som för tankarna till ministerstyre.
          </note>
          <note>
            I årets budget förekommer till mångas häpnad på flera ställen
            att regeringen föreslår nedskärningar och samtidigt skriver att
            kompensation skall erhållas i form av stiftelsemedel, inte sällan
            också med angivande av vilken stiftelse man tänker dela ut anslagen
            från. Vad är det i det nya förslaget som gör det möjligt för regeringen
            att själv dela ut anslag från stiftelserna?
          </note>
          <note>
            Jo, det är naturligtvis oklarheten kring hur stiftelserna skall
            fungera framöver som åtminstone skenbart ger ett ökat svängrum.
            Det hade varit bättre att avvakta med beslutet om ändringen av
            lagen tills alternativet förelåg i utarbetad form. Nu skapar man
            en situation som är helt orimlig med nedskärningar på forskningsråd,
            fakultetsanslag och mycket annat i 1997 års budget, vilka skall
            kompenseras genom överföringar från stiftelserna av styrelser
            som ännu inte är tillsatta och enligt regler som ännu inte är
            utformade.
          </note>
          <note>
            Genom att lagen skall träda i kraft redan den
          </note>
          <note>
            1 januari 1997 uppstår ett allvarligt glapp i anslagstilldelningen,
            och det är oklart hur detta kommer att drabba svensk forskning.
            Hanteringen av forskningsanslag kräver normalt nästan ett år från
            det att ansökan skrivs till dess att sakkunnigförfarande, beslut
            och utdelning kan verkställas och pengarna nå ett visst forskningsprojekt.
            Är det de nya projekten som kommer att bromsas eller kommer man
            att avbryta eller skära ned på redan pågående projekt?
          </note>
          <note>
            De här frågorna är alltså obesvarade. Vi vet ingenting, och de
            forskare som är berörda vet i dagsläget heller ingenting.
          </note>
          <note>
            Sverige har sedan länge en obalans mellan grundforskning och
            forskarutbildning å ena sidan och tilllämpad forskning å andra
            sidan. Införandet av stiftelserna tillsammans med de ca 800 miljoner
            kronor per år som vi har fått genom EU-medlemskapet har gjort
            denna obalans betydligt värre. Att överföra medel från stiftelserna
            till fakultetsanslag och forskningsråd skulle kunna ses som ett
            steg på vägen till en bättre balans mellan grundforskning och
            tillämpad forskning. Men då skall åtgärden naturligtvis inte kombineras
            med motsvarande nedskärningar av budgetanslagen till fakulteter
            och forskningsråd.
          </note>
          <note>
            Det förefaller inte heller vara en god strategi att koncentrera
            hela överföringen av medel till grundforskning från enbart stiftelserna.
            Ingreppet blir så stort att stiftelsernas verksamhet naturligtvis
            får allvarliga problem. Det hade varit betydligt bättre att sprida
            bördan och låta hela den stora tillämpade forskningssektorn bidra.
            Nu skär man i vissa stiftelser hundratals miljoner. En mer jämn
            fördelning av uttagen skulle minska stiftelsernas belastning till
            något tiotal miljoner kronor. Dessa frågor får vi anledning att
            komma tillbaka till när forskningspropositionen behandlas i december.
          </note>
          <note>
            Jag skulle till sist bara vilja säga några ord om själva lagförslagets
            formella struktur och dess mer generella konsekvenser. Det framgår
            av propositionen att lagstiftningen vad gäller stiftelser är svårtolkad
            och i vissa stycken oklar. Lagrådet har haft uppenbara svårigheter
            att ge klara besked i frågor som rör möjligheterna att ändra i
            stiftelseförordnanden, och stor uppmärksamhet har ägnats frågan
            i vilka fall en stiftelses ändamål kan ändras. Jag kan inte tycka
            att det klart framgår vilka möjligheter som regering och riksdag
            har att ingripa i stiftelsernas verksamhetsformer och målsättningar
            enligt det nya lagförslaget. På vissa punkter finns i propositionen
            skrivningar som tyder på att regeringen inte heller känner sig
            övertygad om vad lagen egentligen stipulerar. Kan t.ex.
          </note>
          <note>
            ändamålet för en stiftelse ändras? Regeringen är nästan övertydlig
            i sin försäkran att ändamålet inte kan ändras och skriver i förslaget
            att föreskrifter om stiftelsens ändamål samt föreskrifter av detaljnatur
            dock inte skall få ändras eller upphävas. Jag vet inte om en sådan
            formulering i propositionen är juridiskt bindande. Jag tvivlar
            på det. Snarare förefaller det vara möjligt för en styrelse att
            ta upp frågan om ändring av ändamålet och få den prövad av Kammarrätten
            eller i sista hand av just regeringen. Det finns många andra sådana
            här tveksamheter, och allmänt sett förefaller förslaget om speciella
            regler för stiftelser som bildats av staten att vara en nödlösning
            för att lösa just det speciella problemet med löntagarfondsstiftelserna.
          </note>
          <note>
            Personligen har jag dessutom svårt att förstå varför man är så
            ivrig att försäkra att stiftelsernas ändamål inte kan ändras.
            Varför är man så ivrig på den punkten? Som jag ser det är det
            väl en klar fördel om man kan ändra ändamålen för en forskningsstiftelse.
          </note>
          <note>
            Vad är det som säger att det ändamål som i dag är lämpligt skall
            vara lämpligt om tio år? Då kanske det är andra forskningsområden
            som skall prioriteras.
          </note>
          <note>
            Utan att göra anspråk på att vara någon juridisk expert tycker
            jag alltså ändå att det är tydligt och klart att det här lagförslaget
            är problematiskt och innehåller en rad oklarheter och krumbukter.
            Det kan knappast ses som ett framsteg när det gäller den lagstiftning
            som reglerar stiftelsers verksamhet och villkor. Det här ärendet
            visar snarast vilka konsekvenser det kan få när man försöker använda
            Sveriges lag för att beskära riksdagens möjligheter att utöva
            sina demokratiska rättigheter och skyldigheter. I det avseendet
            faller ansvaret för bristerna i regeringens proposition till stor
            del också på den förra regeringen. Ansvaret för att förslaget,
            trots allvarliga brister, ändå kommer att stödjas av en majoritet
            här i riksdagen vilar tungt på Vänsterpartiet, som utan några
            krav på förbättringar av formerna för genomförandet bifaller förslaget.
          </note>
          <note>
            Fru talman! Man kan inte när man skall ta ställning till den
            föreslagna lagändringen bortse från bristerna i förberedelserna
            inför lagens ikraftträdande.
          </note>
          <note>
            Miljöpartiet vill därför avslå förslaget och föreslår att regeringen
            återkommer med förslaget med nödvändiga kompletteringar.
          </note>
          <note>
            Jag yrkar bifall till reservation nr 3.
          </note>
          <note type="speaker">
            Anf. 117 TUVE SKÅNBERG (kd):
          </note>
          <note>
            Fru talman! Anledningen till att en kristdemokrat först nu tar
            del i denna debatt är att den är uppdelad i tre delar som berör
            konstitutionsutskottet, lagutskottet och utbildningsutskottet.
            Tyvärr har vi ingen ledamot i konstitutions- och lagutskotten
            utan samlar alla våra synpunkter i denna del av debatten, som
            har just forskningspolitiken som huvudämne. Och frågan vi debatterar
            är ju framför allt en forskningsfråga.
          </note>
          <note>
            Här har nu i kammaren sedan kl. 12 stötts och blötts om regeringens
            tilltag mot forskningsstiftelserna är förenligt med svensk lagstiftning,
            t.ex. stiftelselagstiftningen, och inte minst om det är förenligt
            med grundlagen. Den minsta slutsats man kan dra är att förslaget
            är utomordentligt tveksamt ur juridiskt perspektiv. Av allt att
            döma innebär det ett så kraftigt ingrepp i stiftelsernas självständighet
            och suveränitet att det måste sättas i fråga om statliga stiftelser
            i fortsättningen är tillräckligt självständiga för att inordnas
            under stiftelselagens stiftelsebegrepp. En statlig stiftelse blir
            efter majoritetens beslut i dag inte en självständig och självförvaltande
            förmögenhet som inte ekonomiskt gynnar stiftaren, i detta fall
            staten. De elva forskningsstiftelserna reduceras till föga mer
            än bankkonton där styrelserna förvandlats till tjänstvillig bankpersonal,
            redo att göra de utbetalningar som kontoinnehavaren önskar. Det
            första kontouttaget är på nätta 710 miljoner kronor, varmed utbildningsminister
            Carl Tham vill täcka hålen efter besparingar på grundforsknings-
            och utbildningsanslagen, varav ungefär hälften handlar om besparingar
            på forskningsråden.
          </note>
          <note>
            Låt oss nu fråga oss: Är beslutet i dag möjligt att fatta? Är
            det oantastligt? Är det rätt inriktning på beslutet?
          </note>
          <note>
            Möjligt är det förvisso; ingen ordningsmakt lär stoppa det. Oantastligt
            är det knappast; det är mycket tveksamt. Men viktigast av allt:
            Det är fel inriktning på forskningspolitiken.
          </note>
          <note>
            Låt oss jämföra med frågan: Är det möjligt, oantastligt eller
            rätt att gå mot röd gubbe på Drottninggatan?
          </note>
          <note>
            Möjligt är det förvisso; det är ingen som hindrar mig. Det är
            inte oantastligt; det är fortfarande ett lagbrott, men utan straff.
            Skulle jag bli påkörd när jag går mot röd gubbe är ansvaret mitt.
          </note>
          <note>
            Men viktigare än att fråga sig om det är möjligt att gå mot röd
            gubbe längs Drottninggatan är ju att fråga sig: Är det att gå
            åt rätt håll? Är jag på rätt väg? Vill jag verkligen till Sergels
            torg?
          </note>
          <note>
            På samma sätt vill jag i dagens debatt inte uppehålla mig vid
            om det är möjligt eller oantastligt att ändra eller upphäva föreskrifter
            i stiftelseförordnandena för de elva statliga forskningsstiftelserna.
            Jag vill stanna vid frågan om det är rätt inriktning på forskningspolitiken.
            Och det är det inte! Carl Thams forskningspolitik har helt enkelt
            fel inriktning enligt kristdemokraternas sätt att se på detta.
          </note>
          <note>
            Marcus Storch och Lars Ottebeck skriver i dagens
          </note>
          <note>
            Svenska Dagbladet: "Tham nedprioriterar grundforskningen och
            satsar i stället resurser på politiska modenycker som 'välfärdsforskning',
          </note>
          <note>
            'genusforskning', 'IT-forskning', 'forskning om globala problem'
            och 'forskning om ojämlikhet i hälsa'."
          </note>
          <note>
            En sådan kritik drabbar hårt. Syftet med de statliga forskningsstiftelserna
            var just att undvika vad
          </note>
          <note>
            Storch och Ottebeck kallar "politiska modenycker".
          </note>
          <note>
            Vad ville fyrpartiregeringen med forskningsstiftelserna? I proposition
            1991/92:92 deklarerade vi stiftelsernas syfte som "långsiktigt
            kunskapssökande genom grundforskning och forskarrekrytering inom
            områden som väljs utifrån bedömningar av den relevans de kan ha
            för utvecklingen av Sveriges framtida konkurrenskraft." Vi angav
            att det krävs bredd i forskningssatsningarna, såväl för att den
            högre utbildningen skall kunna ges en god kvalitativ bas som för
            att Sverige skall kunna möta nya möjligheter inom vetenskapens
            område. Bredden är en förutsättning för att resultat från den
            internationella forskningen skall kunna utvecklas i vårt land.
            Vi deklarerade då att de fondmedel som avsattes för forskning
            framför allt skulle utnyttjas för att tillgodose kravet på att
            främja tillkomsten av vissa särskilt starka forskningsmiljöer,
            och att inom dessa främja forskarrekryteringen. Vi betonade att
            det i fråga om rekryteringen av forskare var särskilt viktigt
            att se till att fler kvinnor engagerades. Resurserna skulle användas
            så att tillgången på kvalificerade forskare i landet ökade. Stiftelserna
            skulle själva såväl göra de konkreta forskningsbedömningarna som
            ha ansvar för besluten.
          </note>
          <note>
            Det vi eftersträvade var att skapa starka forskningsmiljöer som
            kan mäta sig med de forskningsinstitut i utlandet som vi i Sverige
            saknar. Med stiftelsehögskolorna ville vi skapa självständiga,
            kreativa utbildnings- och forskningsmiljöer som kunde mäta sig
            med självständiga universitet som t.ex. Harvard.
          </note>
          <note>
            Ett litet universitet som Harvard kan dra till sig de bästa och
            mest lysande forskarbegåvningarna som professorer och studenter.
            Hela tanken med forskningsstiftelserna var och är att Sverige
            skall bli second to none.
          </note>
          <note>
            Med sin politiska klåfingrighet och sin oförståelse för spetsforskningens
            villkor rycker Carl Tham undan förutsättningen för att forskningsstiftelserna
            skall kunna präglas av självständighet, långsiktighet och självstyrande
            och för att de skall prioritera på vetenskapliga kriterier och
            inte på dagspolitiska. I stället för att skapa nya starka forskningsmiljöer,
            slår han sönder de som redan finns. 2000 forskare tvingas, enligt
            Högskoleförbundet, till avsked från sina forskningsprojekt. På
            det biomedicinska området, där vi faktiskt kan hävda att Sverige
            är second to none, minskar Carl Tham på grundforskningen via det
            medicinska forskningsrådet med en femtedel.
          </note>
          <note>
            I stället för att låta forskarna själva utgöra stiftelsernas
            styrelser och ge dem det ansvar och det förtroende som svarar
            mot deras kompetens och professionalitet, i stället för att låta
            dem självständigt och självstyrande forma de starka forskningsmiljöerna,
            låter nu Carl Tham stiftelserna bestå av enbart smärkta partigängare
            lojala inte främst mot forskningens syften, utan mot de mål och
            syften som den socialdemokratiska regeringen gynnas av.
          </note>
          <note>
            Jag frågar mig, och jag frågar Bengt Silfverstrand:
          </note>
          <note>
            Vilka forskare som värderar rykte och personlig integritet och
            som sätter forskningen främst, kan efter
          </note>
          <note>
            Carl Thams framfart tacka ja till att sitta i forskningsstiftelsernas
            styrelser?
          </note>
          <note>
            Fru talman! Jag yrkar bifall till reservation 1.
          </note>
          <note type="speaker">
            Anf. 118 BENGT SILFVERSTRAND (s):
          </note>
          <note>
            Fru talman! Margitta Edgren lyckades nämna Carl
          </note>
          <note>
            Thams namn nästan lika ofta som Gösta Bohman brukade apostrofera
            Olof Palme. Denna borgerliga, ensidiga fixering vid Carl Tham
            är ett återfall i den trista personkampanj som ofta drabbar profilstarka
            socialdemokrater. Behandlingen av Olof Palme är det hittills oöverträffade
            skräckexemplet. Jag tycker att ni borde försöka anstränga er litet
            mer för att hålla er till sakfrågan. Det är faktiskt på det sättet
            att hela den socialdemokratiska riksdagsgruppen står bakom ställningstagandet
            att demokratisera forskningsstiftelserna. Konstigare än så är
            det inte.
          </note>
          <note>
            Det svenska språket sägs ibland vara ordfattigt.
          </note>
          <note>
            Dagens kamp mellan moderaterna och en ledande folkpartist om
            vem som kan åstadkomma de värsta överorden visar med all önskvärd
            tydlighet att så inte är fallet. Det har talats om att rättsstaten
            tar stryk, om genomgripande ändring av rättsordningen, om brott
            mot Europakonventionen, om vendetta mot forskningen, om halsbrytande
            förslag och om oresonligt hat. Det är bara några exempel ur avdelningen
            borgerliga floskler.
          </note>
          <note>
            För att illustrera vad dagens diskussion egentligen handlar om,
            skall jag inleda med ett litet historiskt perspektiv. I sin första
            regeringsdeklaration kungjorde den borgerliga fyrpartiregeringen
            bl.a. att de principiella och praktiska frågorna vid en omvandling
            av universitet och högskolor till fristående stiftelser snabbt
            skulle klarläggas. Målsättningen var alltså en universalreform.
            Hela högskolevärlden, eller så mycket som möjligt av den, skulle
            slussas in i stiftelser skyddade från demokratisk insyn och offentlig
            kontroll.
          </note>
          <note>
            Kostnaden för de sex universiteten och de tre fackhögskolorna
            uppgick vad gäller fakultetsanslagen och den centrala administrationen
            vid denna tid till 4
          </note>
          <note>
            miljarder kronor. Om en sådan stiftelse ålades ett realt avkastningskrav
            på 3 %, krävdes det ett stiftelsekapital på 130 miljarder kronor.
          </note>
          <note>
            Jag tror att de var Birgit Friggebo som tidigare i dag använde
            uttrycket "halsbrytande". Det stämmer väl in på det här försöket
            till totalreform. När de ställdes inför en krass verklighet och
            ett kärvt finansdepartement, bantades dock kraven snabbt. I proposition
          </note>
          <note>
            1992/93:1, Universitet och högskolor. Frihet för kvalitet, hette
            det att man skulle pröva de praktiska och principiella frågorna
            för att överföra vissa universitet och högskolor i privaträttslig
            form. Landets
          </note>
          <note>
            34 statliga högskolor erbjöds att bli privatiserade i stiftelseform
            med allmänna pensionsmedel. Bara tre ville, men endast två fick.
            Av den ursprungligen högbröstade stiftelsehönan blev det först
            två fjädrar.
          </note>
          <note>
            Sedermera har Fågel blå tillförts ytterligare fjädrar i form
            av forskningsstiftelser, också de privatiserade med allmänna pensionsmedel
            och skyddade från demokratisk insyn och offentlig kontroll.
          </note>
          <note>
            Dåvarande utbildningsministern Per Unckel kallade sin reformstrategi
            en pall med tre ben. Det är ett citat av vad han sade. Om han
            inte fick genomföra hela denna strategi, dvs. en gigantisk privatisering
            med allmänna medel, hävdade han att hela pallen skulle bli halt.
          </note>
          <note>
            Är inte det fantastiskt? Hela det internationellt uppmärksammade
            och prisade svenska forskningssystemet skulle drabbas av hälta
            om Moderaterna inte fick genomdriva sitt ideologiska projekt,
            alltså att med pensionsmedel och statliga garantier privatisera
            det svenska utbildnings- och forskningsväsendet.
          </note>
          <note>
            Nu drabbades landet ändå av ekonomisk hälta till följd av borgerlig
            politik. Det är sviterna av den politiken vi nu upplever genom
            att vi tvingas göra besparingar också på forskningsområdet.
          </note>
          <note>
            Löntagarfonderna avvecklades med ett enkelt riksdagsbeslut, Unckel-stiftelserna
            kan inte avvecklas i demokratisk ordning förrän i flera fall om
            15 år.
          </note>
          <note>
            Från borgerligt håll talar ni om socialistisk konfiskation och
            om att styra människor i socialistisk riktning.
          </note>
          <note>
            De uttryckssätten har också använts tidigare i debatten i dag.
            Men det är ju en borgerlig riksdagsmajoritet som har försatt oss
            i detta forskningspolitiska dilemma genom att upplösa pensionsfonder
            och klavbinda medborgarnas demokratiskt valda organ - i vissa
            fall ända upp till 15 år. Är detta demokrati?
          </note>
          <note>
            Också i dag har det från borgerligt håll talats om nedrustning
            av svensk forskning. En moderat partimotion talar om drakoniska
            besparingar, enorm nedrustning och konfiskation. Svensk forskning
            står och faller inte med de institutionella former under vilka
            man tillför systemet forskningsmedel. För forskningens del handlar
            det om hur stora samlade resurser man kan förfoga över.
          </note>
          <note>
            Då är sanningen något helt annat än det som nu gång på gång upprepas
            från borgerligt håll. I själva verket tillförs svensk forskning
            i år nya resurser om i storleksordningen 200 miljoner kronor.
            Detta belopp kommer att öka, som Andreas Carlgren tidigare påpekade,
            till att om något år vara 500-700 miljoner kronor per år. Forskningsstiftelserna
            förfogar över drygt
          </note>
          <note>
            20 miljarder kronor. Sammantagna är de den tredje största aktören
            på den svenska kapitalmarknaden. Vid full kapacitet kommer forskningsstiftelserna
            att kunna dela ut 1,5 miljarder kronor per år till svensk forskning
            och utveckling.
          </note>
          <note>
            De borgerliga partierna, främst Moderaterna, vilseleder inte
            bara i fråga om de totala forskningsresurserna, utan de motarbetar
            också egna krav på ökade resurser till grundforskningen. Först
            kritiserar man minskningen av de statliga anslagen till grundforskningen.
            Sedan motsätter man sig även en så måttfull åtgärd som den att
            genom demokratiska val till stiftelsernas styrelser använda en
            del av deras betydande resurser just för att förstärka svensk
            grundforskning.
          </note>
          <note>
            Stiftelsen för strategisk forskning är den största.
          </note>
          <note>
            Där är det fullt möjligt, med tanke på ändamålet med stiftelsen,
            att också stödja svensk grundforskning och då göra det på ett
            synnerligen kraftfullt sätt.
          </note>
          <note>
            Moderater och folkpartister beskärmar sig ofta över statlig maktkoncentration.
            Men hur är det egentligen med maktkoncentrationen i forskningsstiftelserna?
            Hur är det med jämställdheten? Inte ens Margitta
          </note>
          <note>
            Edgrens heroiska kamp för ökad jämställdhet inom högskolevärlden
            tycks ha blidkat de, milt uttryckt, mansdominerade forskningsstiftelserna.
            Hur skall man, Margitta Edgren, utan demokratisk kontroll och
            offentlig insyn kunna klara jämställdhetsmålet i forskningsstiftelserna?
            Det är ytterst beklagligt att folkpartisten Margitta Edgren fallit
            ned i Moderaternas jämmerdal och att hon i de flesta utbildnings-
            och forskningspolitiska frågorna gör gemensam sak med ett parti,
            återigen Moderaterna, som föraktfullt kallar krav på ökad jämställdhet
            inom högskolevärlden för enkel könskampsretorik.
          </note>
          <note>
            Fru talman! Jag yrkar bifall till hemställan i lagutskottets
            betänkande på samtliga punkter.
          </note>
          <note type="speaker">
            Anf. 119 BEATRICE ASK (m) replik:
          </note>
          <note>
            Fru talman! Bengt Silfverstrand tycker att vi är tjatiga, därför
            att vi nämner utbildningsministerns namn. Sanningen är - jag förstår
            ju att den socialdemokratiska riksdagsgruppen stöder regeringens
            förslag - att inga andra än Bengt Silfverstrand och Carl
          </note>
          <note>
            Tham tar till orda i detta sammanhang. Jag är ledsen, men jag
            måste säga att det är naturligare att nämna
          </note>
          <note>
            Carl Tham, som i regeringen är ansvarig för de här frågorna,
            än att nämna Bengt Silfverstrand. Det må förlåtas oss om det blir
            litet tjatigt.
          </note>
          <note>
            Sedan gäller det två saker. Den ena rör påståendet att Moderaterna
            motsätter sig medel till grundforskning. Detta är nys! Det som
            Bengt Silfverstrand påpekar är helt riktigt, nämligen att forskningsstiftelser
            har möjlighet att bidra till grundforskning. Det är bra att så
            sker i vissa fall. Däremot har vi avvisat Socialdemokraternas
            förslag att spara på statens anslag till grundforskning. Här kan
            Bengt Silfverstrand inte slå sig för bröstet. Det blir alltså
            mera pengar till grundforskning med moderat politik än det blir
            med socialdemokratisk politik.
          </note>
          <note>
            Så till den andra saken. Låt oss komma till kärnan, som Bengt
            Silfverstrand inte alls berör. Det gäller då hur stiftelsernas
            verksamhet skall ändras. Man undrar ju över vad er kritik är när
            det gäller ledamöterna i de här styrelserna. Vad är det för kompetens
            som inte finns och som ni nu skall tillföra? Vad är det för några
            ni skall sätta in som har den kompetens som uppenbarligen saknas?
            Det är viktigt att veta det. Vi är rätt nyfikna på hur detta nydanande
            utvecklingsarbete skall se ut.
          </note>
          <note type="speaker">
            Anf. 120 BENGT SILFVERSTRAND (s)
          </note>
          <note>
            replik:
          </note>
          <note>
            Fru talman! Det är riktigt att Moderaterna på papperet har större
            resurser till grundforskning än vi socialdemokrater har. Detta
            beror på att vi är realister.
          </note>
          <note>
            Vi tar hänsyn till de ekonomiska resurser som finns.
          </note>
          <note>
            Lägger man samman stöd som genom statliga medel ges till forskningsråden
            och till fakultetsanslag och, självklart, inlemmar de resurser
            som finns i forskningsstiftelserna, blir det ett betydande och
            ett med åren ökande anslag till svensk grundforskning. Så enkelt
            är det sambandet.
          </note>
          <note>
            Jag tycker att vi kan avdramatisera hela diskussionen om kompetensen
            i stiftelserna. Självfallet utgår vi från att de som sitter med
            i forskningsstiftelserna, precis som de som sitter med på fakulteter,
            i forskningsråd eller i sektorsforskningsorgan, är fullt kompetenta.
            Det handlar inte om det. Genom den här mycket måttfulla förändringen
            av stiftelselagen får vi den insyn som behövs - den insyn som
            vi har i högskolor och universitet. Som bekant utser regeringen
            de styrelseledamöterna. Det gäller också den insyn som vi har
            i Stiftelsen Framtidens kultur. Också de ledamöterna utses av
            regeringen. Det handlar alltså inte om kompetensen, utan det handlar
            om demokratisk insyn och kontroll. Man behöver inte vidta större
            förändringar i de nya forskningsstiftelserna än som för var och
            en av dem bedöms vara motiverat utifrån de principer som jag här
            har redogjort för.
          </note>
          <note type="speaker">
            Anf. 121 BEATRICE ASK (m) replik:
          </note>
          <note>
            Fru talman! Det är jättebra att Socialdemokraterna nu säger att
            ledamöterna i styrelserna är kompetenta.
          </note>
          <note>
            Det är också min uppfattning.
          </note>
          <note>
            Nu skall regeringen skaffa sig insyn. Ni vill titta in och se
            vad som händer. Det förstår jag. Men detta ger ju inte den kompensation
            från stiftelserna till forskningsråden som ni tidigare har pratat
            om. Det kan ju inte bara handla om att "titta in", utan något
            måste väl hända. Jag tycker att Bengt Silfverstrand skall tala
            om hur det skall gå till när det gäller kompensationen.
          </note>
          <note>
            Försök förklara hur det sedan leder till en ekvation som sammantaget
            ger mera pengar till forskningen än vad det moderata förslaget
            gör!
          </note>
          <note>
            Jag tycker att det är litet märkligt att påstå att Moderaterna
            bara på papperet har mera pengar. Alla våra budgetsiffror finns
            förvisso på papper, men vår budget hänger ihop. Jag är i alla
            fall tacksam för att Bengt
          </note>
          <note>
            Silfverstrand i den här debatten nästan kunde erkänna att Socialdemokraternas
            forskningspolitik är svagare än vår.
          </note>
          <note type="speaker">
            Anf. 122 BENGT SILFVERSTRAND (s)
          </note>
          <note>
            replik:
          </note>
          <note>
            Fru talman! Nej, vår forskningspolitik är självklart mycket starkare.
            Den vilar på en realistisk grund. Er forskningspolitik är ekonomiskt
            av samma slag som den ekonomiska politik som ni förde och som
            nu gör att vi tvingas spara på alla områden, också på forskningens
            område.
          </note>
          <note>
            Återigen: När det gäller avdramatiseringen av styrelseernas sammansättning
            och samarbetsformer är det hela mycket enkelt. Det handlar ju
            om att utnyttja de totala resurserna på bästa sätt. Det handlar
            om ett samarbete mellan aktörerna, exempelvis i forskningsråden
            där det finns mycket starka och klara beröringsytor. NUTEK exempelvis
            får nu mindre statliga anslag. Flera forskningsstiftelser stöder
            klart och tydligt den typ av forskning och utveckling som
          </note>
          <note>
            NUTEK sysslar med. Stiftelsen Innovationscentrum,
          </note>
          <note>
            Strategiska forskningsstiftelsen är andra exempel.
          </note>
          <note>
            Lägger man samman resurserna och samarbetar på det sätt som vi
            socialdemokrater redan för två år sedan förutsatte - dvs. hade
            man följt de råden - skulle vi i dag inte ha haft några som helst
            bekymmer. Då hade vi redan haft den på konstruktiv grund verkande
            samverkan som skulle ha lett till att svensk forskning redan år
            1997 hade tillförts betydande och ännu större resurser än de nu
            får.
          </note>
          <note>
            Bollen ligger nu hos forskningsstiftelserna. Det är ett demokratiskt
            beslut som vi i dag fattar, och jag hoppas att Beatrice Ask och
            Moderaterna respekterar det. Då blir det bra. Därmed kan vi handla,
            och vi kommer att handla snabbt.
          </note>
          <note type="speaker">
            Anf. 123 ANDREAS CARLGREN (c) replik:
          </note>
          <note>
            Fru talman! Bengt Silfverstrand har flera gånger fått frågan
            om vad det var som egentligen gjorde att det blev så viktigt att
            plötsligt ändra uppfattning om forskningsstiftelserna. För ungefär
            två år sedan var det tydliga beskedet till forskningsstiftelsernas
            styrelser att man bara vill utse en minoritet. Något annat skulle
            vara att begära makten över forskningsstiftelserna och det var
            det absolut inte fråga om, försäkrade regeringen och Carl Tham.
          </note>
          <note>
            Det kan inte vara någon personkampanj att läsa högt ur Carl Thams
            egna brev. Det kan inte vara en hatkampanj att läsa högt vad Carl
            Tham har sagt.
          </note>
          <note>
            Den fråga som vi fortfarande väntar svar på är:
          </note>
          <note>
            Vad var det som hände efteråt som gjorde att när det fanns chans
            att få majoritet för den linjen i riksdagen och brett, vågar jag
            tro, i den förra fyrpartiregeringen, var det inte längre någonting
            som Socialdemokraterna ville? Då var det t.o.m. något slags hot
            mot demokratin, om jag förstod det rätt, om man inte gjorde så
            som
          </note>
          <note>
            Socialdemokraterna nu vill göra, dvs. att kunna avsätta samtliga
            ledamöter i stiftelsernas styrelser. Vad är det som gör att man
            exakt kan kompensera för neddragningar genom att avsätta samtliga
            ledamöter i styrelserna, att i varje fall ha en möjlighet till
            det?
          </note>
          <note>
            Jag är inte lika erfaren riksdagsledamot som Bengt
          </note>
          <note>
            Silfverstrand, men jag tänkte bara att om man nu gör det till
            sin huvudpoäng att oppositionen är så aggressiv, hade jag kunnat
            tänka mig att man själv försökte vara väldigt nyanserad. Det är
            väl mitt nybörjarskap som gör att jag inte riktigt uppfattat Bengt
            Silfverstrand som denna nyansernas mästare. Men det är möjligt
            att det visar sig framöver.
          </note>
          <note type="speaker">
            Anf. 124 BENGT SILFVERSTRAND (s)
          </note>
          <note>
            replik:
          </note>
          <note>
            Fru talman! Jag kan kvittera med att säga att Andreas Carlgren
            är något mer nyanserad i sin inställning till Carl Tham än Beatrice
            Ask. Det finns naturligtvis nyanser också på den sidan, även om
            Andreas
          </note>
          <note>
            Carlgren av någon anledning här har hemfallit åt den trista retorik
            som bara handlar om person och inte sak.
          </note>
          <note>
            Jag har svarat klart och tydligt på tidigare frågor, och jag
            skall svara tydligt också på Andreas Carlgrens fråga. Det beslut
            som vi i dag fattar innebär en möjlighet för regeringen att tillsätta
            respektive entlediga, om man så vill, hela styrelsen. Den möjligheten
            finns.
          </note>
          <note>
            Praktiskt kommer självfallet en klok regering att handla så att
            man bedömer behovet att byta ut exempelvis ordföranden och andra
            ledamöter efter situationen i varje styrelse. Det sker självklart
            en saklig prövning. Därmed blir det som Carl Tham skrev 1994
          </note>
          <note>
            mindre dramatiskt, om det nu har ett intresse för saken. Vi skapar
            alltså en möjlighet att demokratisera också stiftelserna, precis
            som vi har demokratisk kontroll och insyn inom övriga delar av
            forskningsområden och forskarsamhället.
          </note>
          <note type="speaker">
            Anf. 125 ANDREAS CARLGREN (c) replik:
          </note>
          <note>
            Fru talman! Svaret var så oerhört nyanserat att jag inte förstod
            det. Det är svårt att begripa att forskningsråden skulle vara
            så oerhört odemokratiska i dag. De utses enligt precis den princip
            som Centerpartiet föreslog och som Socialdemokraterna har avvisat
            här i kammaren. När vi diskuterade detta innan propositionen lades
            fram var det otillräckligt.
          </note>
          <note>
            Det var det besked som vi fick.
          </note>
          <note>
            Nu vill man ge t.ex. de mindre och medelstora högskolorna intrycket
            att deras forskningsresurser på något sätt är beroende av att
            regeringen har möjlighet att avsätta samtliga ledamöter.
          </note>
          <note>
            Jag upprepar min fråga, och nu har Bengt Silfverstrand sin sista
            chans att svara: Hur går det till konkret att man kan garantera
            kompensation från forskningsstiftelserna genom möjlighet att avsätta
            samtliga ledamöter? Bengt Silfverstrand var i närheten av att
            svara när han sade att en klok regering skulle bedöma behovet.
            Vad är kriterierna för det? Är det att man följer vinkarna från
            utbildningsministern, eller vad är det?
          </note>
          <note>
            Det skulle vara en saklig bedömning enligt Bengt
          </note>
          <note>
            Silfverstrand. Vad är den sakliga bedömning som skall ligga till
            grund för om man skall avsättas eller inte? Vad är det för besked
            styrelseledamöterna får på den punkten? Vilket slags oberoende
            har de? På vilket sätt kan man garantera pengar som t.ex. i budgeten
            uttryckligen sägs skall kompenseras från forskningsstiftelserna?
          </note>
          <note type="speaker">
            Anf. 126 BENGT SILFVERSTRAND (s)
          </note>
          <note>
            replik:
          </note>
          <note>
            Fru talman! Några garantier kan det självklart aldrig bli fråga
            om. Förutsättningarna för att kompensera hade varit oändligt mycket
            större om samarbetet hade inletts redan när vi från socialdemokratisk
            sida föreslog det. Det är självklart. Det innebär inte några garantier
            i dagens läge på att man kan kompensera fullt ut.
          </note>
          <note>
            Vad sedan gäller sammansättningen är det inte konstigare i praktiken
            än den situation som råder i forskningsråden. Andreas Carlgrens
            egen jämförelse haltar ju eftersom det faktiskt är de folkvalda
            organen om förser forskningsråden med pengar. Där finns en full
            insyn. Det är egentligen mycket förvånansvärt att
          </note>
          <note>
            Andreas Carlgren och Centerpartiet har hamnat på den linjen.
            Jag förstår att man har försökt att dra sig ur det strypgrepp
            som man råkade i när man gick på niten att ställa upp på odemokratiska
            principer. Nu försöker man att ta sig ur genom att gå halva vägen.
          </note>
          <note>
            Jag vill gärna utnämna Andreas Carlgren till en av riksdagens
            allra skickligaste ledamöter på att slingra sig.
          </note>
          <note type="speaker">
            Anf. 127 MARGITTA EDGREN (fp) replik:
          </note>
          <note>
            Fru talman! Det slås i så fall endast av Bengt Silfverstrands
            förmåga.
          </note>
          <note>
            Nästa gång lovar jag Bengt Silfverstrand att jag skall nämna
            hans namn lika ofta som jag nu har nämnt utbildningsministerns.
            Det är fullkomligt självklart att jag vet och har fullkomligt
            klart för mig att han har hela den socialdemokratiska riksdagsgruppen
            och regeringen bakom sig.
          </note>
          <note>
            Jag har, precis som Bengt Silfverstrand sagt, under många år
            gjort ett både gediget och hårt arbete för jämställdhet. I den
            förra borgerliga regeringen gjordes för första gången i en forskningsproposition
            en samlad bedömning och togs ett samlat grepp över jämställdheten.
            Man ändrade i högskolelag och högskoleförordning, man gjorde ett
            tiopunktersprogram för fler kvinnor, man fördubblade anslaget
            för jämställdhetsforskning och inrättade forskningsprofessurer
            osv.
          </note>
          <note>
            Det är jag stolt över.
          </note>
          <note>
            I detta ligger också att den borgerliga regeringen instiftade
            Vårdalsstiftelsen, som är direkt riktad till kvinnor i omvård
            - sjuksköterskor, sjukgymnaster, arbetsterapeuter, laboratorieassistenter.
            De fick äntligen ett organ att vända sig till för att kunna finansiera
            den egna forskningen. Det tycker jag var en jämställdhetsaktion
            av stor betydelse. Det är den jämställdhetsaktionen och möjligheten
            för dessa kvinnor
          </note>
          <note>
            - oftast är det kvinnor - som Bengt Silfverstrand nu vill slå
            sönder.
          </note>
          <note>
            Moderata samlingspartiet, Kristdemokraterna och
          </note>
          <note>
            Folkpartiet liberalerna har i utskottet tagit ett initiativ,
            som skall diskuteras och där vi begär en utfrågning om effekterna
            av hur denna förändring av styrelserna slår. Nu säger Bengt Silfverstrand
            själv att garantier inte ges för att man kompenserar för bortfallet
            av forskningsmedel till råden. Då utgår jag från att Bengt
          </note>
          <note>
            Silfverstrand är positiv i kväll när vi skall diskutera initiativen
            till att vi får en rejäl utfrågning av konsekvenserna av de beslut
            som Socialdemokraterna och
          </note>
          <note>
            Vänsterpartiet är beredda att fatta.
          </note>
          <note type="speaker">
            Anf. 128 BENGT SILFVERSTRAND (s)
          </note>
          <note>
            replik:
          </note>
          <note>
            Fru talman! Jag menade allvar när jag harangerade
          </note>
          <note>
            Margitta Edgren för hennes insatser på jämställdhetsområdet när
            det gäller högskolor och universitet.
          </note>
          <note>
            Margitta Edgren har engagerat sig starkt på det området och också
            nått resultat. Men då hoppas jag att hon vill svara seriöst på
            mina frågor. Hur skall det gå till att uppnå jämställdhetsmålet
            i forskningsstiftelserna om man inte demokratiserar styrelserna
            och ökar den offentliga insynen? Det är den ena frågan, och den
            andra gäller Margitta Edgrens kommentar - det är väldigt viktigt
            eftersom ni alltid hänger ihop som ler och långhalm med Moderaterna
            i utbildningspolitiken
          </note>
          <note>
            - till påståenden att ökad jämställdhet i forskningsstiftelser
            och andra högskoleorgan är enkel könskampsretorik. Det är viktigt
            att vi får svar på den frågan. Nu har Margitta Edgren en chans
            att på något område distansera sig från det svenska högerpartiet.
          </note>
          <note type="speaker">
            Anf. 129 MARGITTA EDGREN (fp) replik:
          </note>
          <note>
            Fru talman! Jag anser inte att jämställdhet är detsamma som enkel
            könsrollskamp. Jag anser att jämställdhet i högre utbildning och
            forskning är en fråga om kvalitet, dvs. den kvalitet som uppstår
            när olika erfarenheter och olika kunskaper hos män och kvinnor
            bryts mot varandra. Det är detta som är kvalitet och som är mitt
            och mitt partis huvudsyfte för att engagera oss så starkt i jämställdhetsfrågor.
            Dessutom är det en fråga om rättvisa och om nationalekonomi. Jag
            hoppas att Bengt Silfverstrand fått svar på sin fråga om min syn
            på jämställdhet.
          </note>
          <note>
            Sedan kan jag tala om för Bengt Silfverstrand att när dessa stiftelser
            skulle bemannas hade jag ett stort arbete med att se till att
            det fanns namn på kvinnor att tillgå. Bl.a. hade den grupp som
            jag ledde lämnat en lång rad namn som den dåvarande regeringen
            kunde välja mellan. Väldigt många av dessa namn accepterades också.
          </note>
          <note>
            Men tillbaka till min fråga: Kommer Bengt Silfverstrand att i
            kväll tillstyrka och stödja det initiativ som vi har tagit i utskottet,
            att i en forskarutfrågning följa konsekvenserna av de beslut som
            vi fattar i dag?
          </note>
          <note type="speaker">
            Anf. 130 BENGT SILFVERSTRAND (s)
          </note>
          <note>
            replik:
          </note>
          <note>
            Fru talman! Svar på skrivelser och framställningar lämnas i de
            forum där skrivelserna behandlas.
          </note>
          <note>
            Sedan tycker jag att det är ett framsteg i debatten när Margitta
            Edgren tar avstånd från de värsta svulstigheterna i riksdagsmotionerna.
            Hon står alltså inte bakom moderaternas påstående att kamp för
            jämställdhet inom högskolor och forskningsområdet är enkel könskampsretorik.
            Jag tackar Margitta Edgren för detta.
          </note>
          <note>
            Tyvärr måste jag notera att vi inte fick svar på frågan hur man
            skall öka jämställdheten inom forskningsstiftelserna utan att
            demokratisera styrelserna.
          </note>
          <note type="speaker">
            Anf. 131 TALMANNEN:
          </note>
          <note>
            Det är min strävan att genomföra voteringen i dag, eftersom jag
            vet att det har betydelse för det fortsatta arbetet.
          </note>
          <note type="speaker">
            Anf. 132 GUNNAR GOUDE (mp) replik:
          </note>
          <note>
            Fru talman! Jag skulle gärna vilja höra litet grand om skälet
            till att stiftelserna nu skall så att säga demokratiseras. Vad
            ni egentligen vill är väl att få in stiftelserna i den totala
            forskningsorganisationen i landet för att med dem som en resurs
            - vid sidan av alla andra resurser - kunna lösa viktiga problem.
            Vi är överens om att det överskuggande problemet just nu är att
            forskningsråden, som svarar för grundforskningen, har för små
            anslag relativt sett till den tillämpade forskningen. Fakultetsanslagen
            är också för små relativt sett till kraven på t.ex. utbildning
            av forskare.
          </note>
          <note>
            Det skulle behövas i storleksordningen 2 500 nya doktorandtjänster.
          </note>
          <note>
            Är det då inte förvånansvärt att regeringen har ägnat ett så
            frenetiskt intresse åt att komma åt stiftelsemedlen men under
            dessa två år inte lyckats att komma med något förslag till hur
            man skall lösa de två stora problemen? Det anslås 40 miljarder
            till tillämpad forskning i det här landet, varav 20 miljarder
            går över statsbudgeten och resten kommer från näringslivet.
          </note>
          <note>
            Varför man nu tänker sig att ta i storleksordningen
          </note>
          <note>
            500-700 miljarder från stiftelserna skulle jag vilja veta. Vore
            det inte vettigare att fördela bördorna något jämnare inom den
            tillämpade forskningen? För oss som ser det hela utifrån förefaller
            detta som någon form av batalj mellan det socialdemokratiska partiet
            och stiftelserna.
          </note>
          <note>
            Bengt Silfverstrand säger att det handlar om insyn i stiftelserna.
            Det är lite svårt att tro på det, eftersom insynen har resulterat
            i att mellan en tredjedel och hälften av stiftelsernas pengar
            redan har använts i statens budget för 1997.
          </note>
          <note type="speaker">
            Anf. 133 BENGT SILFVERSTRAND (s)
          </note>
          <note>
            replik:
          </note>
          <note>
            Fru talman! Jag skall fatta mig mycket kort.
          </note>
          <note>
            Anledningen till att vi vill demokratisera forskningsstiftelserna
            är att vi vill ha ökad offentlig insyn och demokratisk kontroll
            och för att vi vill kunna samordna forskningsresurserna, inte
            minst till grundforskningens fromma.
          </note>
          <note type="speaker">
            Anf. 134 GUNNAR GOUDE (mp) replik:
          </note>
          <note>
            Fru talman! Denna samordning är ju litet konstig på det sättet
            att man tar så stora resurser från stiftelserna. Bollen ligger
            hos stiftelserna, säger Bengt Silfverstrand. Det verkar som att
            bollen vore någonting som man skulle trösta sig med, eftersom
            halva anslaget har tagits i anspråk medan i stort sett ingenting
            belastar de andra delarna som anslår forskningsmedel för den tillämpade
            sektorn.
          </note>
          <note>
            Jag tycker att detta är dålig forskningspolitik.
          </note>
          <note>
            Skälet till att vi i Miljöpartiet avstyrker detta förslag är
            att vi inte ser något program som tydligt visar hur forskningsstiftelserna
            skall användas i den stora organisationen. Vi tycker också att
            det lilla som vi hittills har sett i budgeten i år inte är särskilt
            bra.
          </note>
          <note type="speaker">
            Anf. 135 TUVE SKÅNBERG (kd) replik:
          </note>
          <note>
            Fru talman! Vi har hört Bengt Silfverstrand här upprepa flera
            gånger att nu när Carl Tham har gått är det han som är ansvarig
            i ärendet. Det är han som representerar riksdagsmajoriteten. Okej,
            Bengt Silfverstrand är ansvarig och då får han också ta på sig
            bördan av att ge ett klart besked. Hur skall man kontrollera de
            nya styrelseledamöternas lojalitet med den socialdemokratiska
            regeringens intentioner, att tappa stiftelserna på drygt en halv
            miljard årligen?
          </note>
          <note>
            Vilka är egentligen de nya stiftelsernas ledamöternas uppgifter?
            Är de fria att gagna forskningens syften? Inom vilka gränser ligger
            deras frihet? Och vad menar Bengt Silfverstrand med att stiftelserna
            skall avvecklas definitivt efter 15 år? Såg han helst att det
            var fråga om 15 veckor eller 15 månader? Är det bara för att han
            är nödd och tvungen som han har gått med på tidsangivelsen 15
            år? Vilken signal ger det till forskningen, att stiftelserna skall
            försvinna snarast möjligt? Och vilka forskare som värderar sitt
            rykte om personlig integritet och om att sätta forskningen främst
            kan efter Bengt Silfverstrands framfart tacka ja till att sitta
            i forskningsstiftelsernas styrelser?
          </note>
          <note type="speaker">
            Anf. 136 BENGT SILFVERSTRAND (s)
          </note>
          <note>
            replik:
          </note>
          <note>
            Fru talman! Också här är svaren mycket enkla. Det handlar om
            samma lojalitet i forskningsstiftelserna som i forskarsammanhang
            i övrigt, inom fakulteter, högskolor, sektorsforskningsorgan,
            forskningsråd osv.
          </note>
          <note>
            Konstigare än så är det inte.
          </note>
          <note>
            Jag vill ta upp de två stiftelsehögskolorna som exempel. Där
            har man femtonåriga avtal som innebär att Sveriges riksdag - det
            av medborgarna valda organet - inte kan påverka utvecklingen.
            Nu ökar möjligheterna till påverkan både vid stiftelsehögskolorna
            och i forskningsstiftelserna genom att demokratiska organ skall
            välja styrelserna precis som man gör i andra sammanhang på högskoleområdet.
          </note>
          <note>
            Vi vill inte ha kvar den odemokratiska principen, att styrelserna
            utser sig själva.
          </note>
          <note type="speaker">
            Anf. 137 TUVE SKÅNBERG (kd) replik:
          </note>
          <note>
            Fru talman! Bengt Silfverstrand svarade inte på frågan hur man
            kan garantera att de ledamöter som utses kommer att kunna prestera
            de 700 miljarder kronor som är underbudgeterade i regeringens
            budget.
          </note>
          <note>
            Bengt Silfverstrand är mig och övriga talare svaret skyldig.
            Han har tagit på sig uppgiften att vara ansvarig nu när Carl Tham
            är frånvarande. Det här är viktigt. I detta ögonblick är det hundratals
            forskare som följer vad vi säger, vad vi gör och vad vi sedan
            beslutar. Kom fram med ett svar!
          </note>
          <note type="speaker">
            Anf. 138 BENGT SILFVERSTRAND (s)
          </note>
          <note>
            replik:
          </note>
          <note>
            Fru talman! Jag har svarat mycket klart, men det är tydligt att
            Tuve Skånberg inte vill höra. Han vill få en chans att återkomma.
          </note>
          <note>
            När det gäller samma principer för tillsättande av styrelseledamöter
            ställs det redan i dag samma krav på de representanter som staten
            utser i alla forskningsorgan. Det är ingenting konstigt med det.
          </note>
          <note>
            Jag vill klargöra ytterligare en sak i denna avslutande replik.
            I några stiftelseförordnanden står det redan i dag - och det är
            viktigt att slå fast - att man får utnyttja kapitalet. Avsikten
            är då att dessa stiftelser skall upphöra om 10-15 år. Det finns
            alltså olika modeller. En del stiftelser får förbruka både avkastning
            och kapital. I andra fall handlar det om att man bara får använda
            avkastningen. Lagstiftningen påverkar inte detta.
          </note>
          <note>
            Anf. 139 BRITT-MARIE DANESTIG-
          </note>
          <note type="speaker">
            OLOFSSON (v):
          </note>
          <note>
            Fru talman! Jag skall försöka att fatta mig kort med tanke på
            tiden.
          </note>
          <note>
            Denna fråga skall ju debatteras utifrån ett forskningspolitiskt
            perspektiv. Utifrån ett sådant perspektiv får man väl ändå säga
            att frågan om forskningsstiftelserna ytterst handlar om hur man
            fördelar makt och inflytande över svensk forskning.
          </note>
          <note>
            Vi i Vänsterpartiet anser att det under de senaste åren har skett
            en markant förskjutning som kontinuerligt har minskat riksdagens
            och regeringens påverkan vad gäller forskningen. Externfinansierad
            forskning har kommit att utgöra en allt större andel av den totala
            forskningen. Regeringen har i nuläget varken kontroll över de
            nära 25 miljarder kronor, som av den borgerliga regeringen låstes
            i forskningsstiftelserna, eller över de närmare en miljard kronor
            som går till svensk forskning genom EU:s ramprogram.
          </note>
          <note>
            Självfallet måste alla se att detta försvårar överblicken och
            samordningen av de totala resurserna.
          </note>
          <note>
            Någonting som det inte talas så mycket om är att forskningens
            frihet kan bli något av en illusion om externa medel i alltför
            hög grad får styra verksamheten. Det är nämligen så att all forskning
            inte är lika intressant för de externa uppdragsgivarna.
          </note>
          <note>
            Ett allvarligt problem som vi i Vänsterpartiet gång på gång har
            varnat för, redan i förra budgetbehandlingen 1995, är att grundforskningen
            blir alltmer underdimensionerad i förhållande till den tillämpningsnära
            forskningen. Obalansen har ökat och ökar fortfarande. Vänsterpartiet
            anser därför att regeringen och riksdagen måste ta ett större
            ansvar för helheten och därmed för balansen mellan universitetens
            olika uppgifter.
          </note>
          <note>
            Nu till vårt ställningstagande när det gäller löntagarfondsstiftelserna.
            Vi tycker att vi hela tiden har haft en klar linje, baserad på
            demokratiska principer.
          </note>
          <note>
            Vi avvisade löntagarfondsstiftelserna redan när beslut fattades
            i frågan och inför valet 1994. Vår övertygelse är att offentliga
            medel skall förvaltas och kontrolleras av offentliga organ. Detta
            är därför vi har träffat denna överenskommelse. Det är alltså
            inte av finansiella skäl.
          </note>
          <note>
            Tack vare förändringen i stiftelselagen, som vi nu skall besluta
            om, blir det en ökad demokratisk kontroll över de stora belopp
            som under Per Unckels tid som utrikesminister fördes över till
            forskningsstiftelserna från löntagarfonderna. Stiftelser bildade
            av staten, som har att förvalta offentliga medel, får nu styrelser
            som utses av en demokratiskt vald folkförsamling. Detta måste
            väl ändå vara riktigt. Detta kan ske utan att ändamålsparagraferna
            ändras.
          </note>
          <note>
            I och för sig kan jag hålla med Gunnar Goude om att ändamålsparagraferna
            givetvis inte kan vara statiska i all framtid. Jag ser detta som
            ett framsteg för demokratin och för forskarsamhället, därför att
            det finns väl egentligen ingen som med allvar kan hävda att forskarkollektivet,
            utom just en begränsad elit, har haft särskilt mycket inflytande
            över forskningsstiftelserna som de ser ut i dag.
          </note>
          <note>
            Forskningspolitiskt ger också förslaget regeringen och riksdagen
            bättre möjligheter till överblick och samordning av forskningsresurserna.
            Det ökar också förutsättningarna för samverkan mellan forskningsråden,
            fakulteterna och forskningsstiftelserna. Det är, som jag ser det,
            en absolut nödvändighet om medel skall kunna överföras från stiftelserna
            till forskningsråden, fakulteterna och sektorsorganen. Det är
            också en förutsättning för att man skall kunna dämpa effekterna
            av de kraftiga nedskärningar som socialdemokraterna och centerpartiet
            tillsammans drev igenom med fredagens beslut.
          </note>
          <note>
            Det stora problemet, som vi påtalade i fredagens debatt och som
            flera här har tagit upp, är ovissheten för forskarna i kombination
            med tidspressen. Vänsterpartiet anser att besparingar inom forskningens
            område är motiverade av samhällsekonomiska skäl.
          </note>
          <note>
            Vi får inte glömma att nedskärningar på en rad andra områden
            nu hårt har drabbat utsatta grupper såsom sjuka, gamla och arbetslösa.
            Det är självklart att forskningen också måste ta sin del av nedskärningarna.
          </note>
          <note>
            Men vad vi har pekat på är oron över det finansieringsglapp som
            kan uppstå under 1997 och eventuellt under 1998 och de olika konsekvenser
            som det kan få för forskningen, vilket jag redogjorde för i debatten
            i fredags. Vi har därför avvisat nedskärningarna på såväl fakulteter,
            forskningsråd och sektorsorgan. Vi tycker att det behövs rådrum
            för att se om, och i så fall hur, man kan passa ihop ändamålsparagraferna
            med forskningsrådens och sektorsorganens uppgifter och behov.
          </note>
          <note>
            Jag skulle vilja ställa några frågor med anledning av både yttranden
            här i kammaren i dag och även i fredags samt en del ordval i några
            av motionerna.
          </note>
          <note>
            Gunnar Goude ifrågasatte om Vänsterpartiet över huvud taget hade
            haft något inflytande över uppgörelsen. Vi har haft precis det
            inflytande och de möjligheter att framföra våra åsikter som vi
            anser vara viktiga, nämligen att det skall vara kontinuitet i
            beslutsfattandet och ökad jämställdhet samt att det även i de
            nya styrelserna skall finnas människor med forskarkompetens och
            att forskarsamhället skall ha inflytande. Vi träffar alltså uppgörelser
            där det går att göra uppgörelser som ligger i linje med vår politik
            och de löften som vi gav vid valet.
          </note>
          <note>
            Jag skulle främst vilja ställa några frågor till Folkpartiet
            och Kristdemokraterna, Margitta Edgren och
          </note>
          <note>
            Tuve Skånberg. Margitta Edgren talade om sin omsorg och oro över
            forskningen. Jag delar denna oro.
          </note>
          <note>
            Men jag undrar: Var fanns Kristdemokraterna och
          </note>
          <note>
            Folkpartiet när det i förra budgetbehandlingen beslutades om
            nedskärningar för fakulteterna och forskningsråden, som motsvarade
            ungefär 4 miljoner kronor. Då var ni alldeles tysta och accepterade
            nedskärningarna utan att tveka. Det var bara två partier som då
            reserverade sig, nämligen Moderaterna och
          </note>
          <note>
            Vänsterpartiet. Vid det tillfället fick jag inget stöd när det
            gällde oron för grundforskningen.
          </note>
          <note>
            Det är bra att de två partierna nu har tänkt om. Det gläder mig.
            Men jag skulle vilja veta hur detta har kommit sig och vad det
            finns för motiv till de nästan övertoner som används i debatten
            just nu.
          </note>
          <note>
            Centern för, som jag tidigare har sagt, en märklig forskningspolitik.
            För ett och ett halvt år sedan väckte
          </note>
          <note>
            Centern en partimotion, där man föreslog ökade anslag till fakulteterna
            och forskningsråden. Men under resans gång avstod man från att
            yrka bifall till sina egna förslag och reserverade sig inte heller.
            Vad var det som hände med Centerns forskningspolitik? Vilka var
            motiven?
          </note>
          <note>
            Slutligen har jag en fråga till Moderata samlingspartiet. Jag
            skulle vilja veta vad Moderaterna menar, när de i sin motion -
            jag antar att det är så - beskriver
          </note>
          <note>
            Sverige som ett monolitiskt och genompolitiserat samhälle. Det
            är väl fråga om en beskrivning av vårt samhälle och inte en s.k.
            värderingsfri reflexion i stil med hur Göran Persson tycker att
            man skall tolka hans tal om politisk stabilitet och ekonomisk
            tillväxt i
          </note>
          <note>
            Peking? Jag vill gärna att Moderaterna förklarar och definierar
            begreppet monolitiskt och vad de lägger i detta.
          </note>
          <note>
            För övrigt yrkar jag bifall till hemställan i lagutskottets betänkande.
          </note>
          <note type="speaker">
            Anf. 140 BEATRICE ASK (m) replik:
          </note>
          <note>
            Fru talman! Jag skall vid ett senare tillfälle gärna utveckla
            hur vi moderater ser på samhället. Vi anser att det är för mycket
            politik och för mycket offentlig sektor i Sverige, men detta kan
            jag utveckla senare.
          </note>
          <note>
            Dock reagerade jag över och vill ställa en fråga om det som Britt-Marie
            Danestig-Olofsson sade, nämligen att dagens ärende om ändringar
            i stiftelselagen skulle vara ett framsteg för forskarsamhället,
            eftersom bara en elit har haft inflytande över forskningsstiftelserna.
            Har Britt-Marie Danestig-Olofsson läst Forskningsfinansieringsutredningen
            och tagit del av forskningsrådens ansvarsfördelning och andra
            rapporter och utredningar? Det är ju faktiskt precis tvärtom.
            Forskningsstiftelserna har gett stöd till många forskare som icke
            har fått resurser och medel av de statliga forskningsfinansiärerna.
            När man studerar forskningsfinansiering i Sverige ser man att
            det finns ett drag av konservatism där de statliga forskningsorganen
            gynnar det etablerade. Det är helt enkelt litet stelt. Här har
            forskningsstiftelserna inneburit en förändring och ett nytänkande.
          </note>
          <note>
            Jag måste be om ett förtydligande från Britt-Marie
          </note>
          <note>
            Danestig-Olofsson. Har hon läst något annat än de utredningar
            som jag har läst? Eller har jag missuppfattat att de fristående
            forskningsstiftelserna skulle ha den inriktning som anförandet
            andades?
          </note>
          <note>
            Anf. 141 BRITT-MARIE DANESTIG-
          </note>
          <note type="speaker">
            OLOFSSON (v) replik:
          </note>
          <note>
            Fru talman! Jag förstår att Beatrice Ask inte vill definiera
            begreppet monolitisk. Men jag kan hjälpa henne på traven. Monolitisk
            betyder att någonting är väldigt svårgenomträngligt och hugget
            i ett stycke, enligt vad jag har förstått. Om man använder begreppet
            som politisk term är det faktiskt synonymt med begreppet diktatur.
            Jag hoppas att det inte var det
          </note>
          <note>
            Moderaterna menade med sin beskrivning, och jag ville därför
            ge Beatrice Ask en chans att förklara sig.
          </note>
          <note>
            Jag har läst Forskningfinansieringsutredningen.
          </note>
          <note>
            Det kanske är så att vi har olika syn på människan och på samhället,
            och att vi tolkar utredningarna på olika sätt. Jag kan inte se
            att förändringen av stiftelselagen skulle behöva få de konsekvenser
            Beatrice Ask beskriver. Jag tror att stödet är fullt möjligt,
            och att det kan finnas kvar även efter förändringen.
          </note>
          <note type="speaker">
            Anf. 142 BEATRICE ASK (m) replik:
          </note>
          <note>
            Fru talman! Det tror jag också att det kan göra.
          </note>
          <note>
            Men Britt-Marie Danestig-Olofsson framhöll ju att förändringarna
            var ett framsteg därför att det nu skulle bli mer stöd, och inte
            bara till den elit som tidigare fått möjligheten att njuta frukterna
            av forskningsstiftelserna. Det var så hon lade upp sitt anförande,
            men det är inte så. Hon tog också tillbaka det nu, så uppenbarligen
            är vi överens om att de forskningsstiftelser vi talar om redan
            innebär ett starkt stöd för en bred grupp av forskare. Det är
            bra att vi har närmat oss varandra så långt.
          </note>
          <note>
            Anf. 143 BRITT-MARIE DANESTIG-
          </note>
          <note type="speaker">
            OLOFSSON (v) replik:
          </note>
          <note>
            Fru talman! Jag talade inte om att någon elit var föremål för
            stiftelsernas forskningsstöd. Jag sade att forskarsamhället, forskarkollektivet
            i stort, inte har haft något inflytande över vilka som sitter
            i forskningsstiftelsernas styrelser nu. Styrelserna är så att
            säga en liten begränsad elit och har egentligen en väldigt liten
            kontakt med forskarsamhället i övrigt.
          </note>
          <note type="speaker">
            Anf. 144 ANDREAS CARLGREN (c) replik:
          </note>
          <note>
            Fru talman! Jag skall svara mycket kort, med bara en replik,
            för att vi skall ha en chans att försöka hinna med voteringen.
          </note>
          <note>
            Centerpartiet har följt en mycket rak linje. Vi har konstaterat
            att det finns mer pengar till forskning i form av de statliga
            anslagen, anslagen från EU-medel och de pengar som finns hos forskningsstiftelserna.
          </note>
          <note>
            Det är skälet till att vi inte har yrkat på mer pengar.
          </note>
          <note>
            Däremot har vi motsatt oss det kaos inom forskningsfinansieringen
            som nu blir följden, inte minst därför att Vänsterpartiet hjälpte
            regeringen när det gällde forskningsstiftelserna och möjligheten
            att avsätta samtliga ledamöter.
          </note>
          <note>
            Anf. 145 BRITT-MARIE DANESTIG-
          </note>
          <note type="speaker">
            OLOFSSON (v) replik:
          </note>
          <note>
            Fru talman! Det kaos som Andreas Carlgren talar om, och den osäkerhet
            och oro som råder inom forskarvärlden kan man inte förknippa med
            den relativt blygsamma förändringen i stiftelselagen. Det hänrör
            sig helt till de stora och kraftiga nedskärningar som
          </note>
          <note>
            Socialdemokraterna och Centern har beslutat om.
          </note>
          <note type="speaker">
            Anf. 146 MARGITTA EDGREN (fp) replik:
          </note>
          <note>
            Fru talman! Dessa blygsamma förändringar i stiftelselagen kan
            ändå innebära att t.ex. den omvårdnadsforskning som stöds av Vårdalstiftelsen
            minskar betydligt, Britt-Marie Danestig-Olofsson. I dag ges den
            nämligen 44 doktorandtjänster, för närvarande fyraåriga, som finansieras
            av denna stiftelse. Hur skall
          </note>
          <note>
            44 nya sjuksköterskor, sjukgymnaster och arbetsterapeuter få
            möjlighet att med rimliga ekonomiska villkor kunna forska och
            vidareutveckla sitt eget ämnesområde? Det är min fråga till Britt-Marie
            Danestig-
          </note>
          <note>
            Olofsson.
          </note>
          <note>
            Det är Vänsterpartiet som har nyckeln till detta.
          </note>
          <note>
            Det går inte att stå här och jämra sig över tidsförskjutning.
            Vi har fått besked av Bengt Silfverstrand att några garantier
            inte ges för att detta kommer att kompenseras fullt ut. Det är
            Britt-Marie Danestig-
          </note>
          <note>
            Olofsson som har nyckeln till detta, genom att det är hon och
            Vänsterpartiet som ger Socialdemokraterna draghjälpen till att
            detta beslut skall kunna genomföras.
          </note>
          <note>
            Anf. 147 BRITT-MARIE DANESTIG-
          </note>
          <note type="speaker">
            OLOFSSON (v) replik:
          </note>
          <note>
            Fru talman! De beslutade nedskärningarna i forskningsanslagen
            för såväl fakulteterna och forskningsråden som sektorsorganen
            är inte på något sätt villkorade. Dessa beslut är ju redan fattade.
            Det sker en väldigt tråkig sammanblandning av det vi diskuterade
            i går och de nedskärningar som har skett inom forskningsområdet.
          </note>
          <note>
            Jag kan inte svara på sådana här detaljfrågor. Jag har fullt
            förtroende för att de personer som kommer att sitta i de nya forskningsstyrelserna
            är fullt kapabla att göra lämpliga bedömningar.
          </note>
          <note type="speaker">
            Anf. 148 MARGITTA EDGREN (fp) replik:
          </note>
          <note>
            Fru talman! Britt-Marie Danestig-Olofsson begär ändå att vi andra
            skall svara på detaljfrågor.
          </note>
          <note>
            Det finns en klar skillnad mellan socialistiskkommunistisk syn
            och mellan oss liberaler och vår -
          </note>
          <note>
            och även andra borgerliga partiers - syn på betydelsen av att
            forskning skall vara fri och att de som vill forska skall kunna
            söka sig till alternativa forskningsfinansiärer. Den gången stiftelserna
            instiftades, vilket vi alla stod bakom, såg vi det som oerhört
            viktigt för
          </note>
          <note>
            Sveriges framtid att det fanns alternativa finansiärer.
          </note>
          <note>
            De forskare som av olika skäl - de kanske var gränsöverskridande
            eller intresserade sig för områden som inte var matnyttiga för
            dagen - inte fick pengar från de vanliga kassorna fick på så vis
            också någonstans att gå. Jag förstår att detta inte är Britt-Marie
            Danestig-Olofssons melodi.
          </note>
          <note type="speaker">
            Anf. 149 GUNNAR GOUDE (mp) replik:
          </note>
          <note>
            Fru talman! Jag tycker nog att Vänsterpartiet får ta på sig en
            del av ansvaret för det beslut riksdagen nu kommer att fatta och
            de konsekvenser det får.
          </note>
          <note>
            Det hade varit lämpligare om forskningsstiftelserna på ett litet
            bättre sätt hade gjort sitt inträde i den stora forskningsorganisation
            riksdagen har att sköta.
          </note>
          <note>
            De skulle ha kunnat välkomnas genom en tydligare angivelse om
            hur övergången skulle ske och vilka betingelserna var. Man skulle
            också tydligt ha kunnat ange vilka regler som skulle gälla, så
            att inte forskare med forskningsprojekt på gång eller med ansökningar
            liggande skall drabbas av det tidsglapp som nu uppstår genom att
            detta genomförs så snabbt som från den
          </note>
          <note>
            1 januari 1997. Vi vet att detta kommer att vålla problem. Varför
            var det så bråttom? Varför ställde
          </note>
          <note>
            Vänsterpartiet upp på detta utan att kräva att dessa saker lades
            till rätta? Det hade ju gått fint - vi har två år på oss under
            denna mandatperiod.
          </note>
          <note>
            Anf. 150 BRITT-MARIE DANESTIG-
          </note>
          <note type="speaker">
            OLOFSSON (v) replik:
          </note>
          <note>
            Fru talman! Därför att det var rätt tid nu. Vänsterpartiet tror
            inte heller på retroaktiv lagstiftning.
          </note>
          <note type="speaker">
            Anf. 151 TUVE SKÅNBERG (kd) replik:
          </note>
          <note>
            Fru talman! Britt-Marie Danestig-Olofsson vill att jag skall
            precisera varför de nedskärningar på 400
          </note>
          <note>
            miljoner kronor till grundforskningen inte fick stöd av
          </note>
          <note>
            Kristdemokraterna. Jag kan inte ärligt säga att jag har hela
            finansieringsbilden klar för mig, men detta hände innan propositionen
            förelåg och omställningen för forskningsstiftelserna var klar.
            Så mycket vet jag säkert. Vi måste hålla oss inom vår ram - det
            är också en faktor. Närmare kan jag inte precisera detta.
          </note>
          <note>
            Bengt Silfverstrand tar på sig det fulla ansvaret för händelsernas
            utveckling. Jag vill då fråga Britt-Marie
          </note>
          <note>
            Danestig-Olofsson vilka garantier Vänsterpartiet har fått för
            att stödja Socialdemokraterna i tillsättandet av stiftelsestyrelsernas
            ledamöter. Hon talar om fullt förtroende.
          </note>
          <note>
            Samtidigt försöker hon två sina händer och ordar om glappet på
            ett år, om ovisshet och tidspress och om rådrum som hon önskar
            sig. Men hon har inga garantier för att kontrollera hur de nya
            ledamöterna skall kunna vara lojala mot den socialdemokratiska
            regeringen. Hur kan hon gå in i en sådan överenskommelse?
          </note>
          <note>
            Anf. 152 BRITT-MARIE DANESTIG-
          </note>
          <note type="speaker">
            OLOFSSON (v) replik:
          </note>
          <note>
            Fru talman! Jag vet att tiden är väldigt knapp. Jag har försökt
            att redovisa de principiella utgångspunkterna för vårt ställningstagande.
            Det är de som gäller.
          </note>
          <note>
            Det var rätt tid att göra detta nu. Vi beklagar att vi inte fick
            gehör i budgetdebatten för våra krav att skjuta på eventuella
            nedskärningar till 1998 eller eventuellt 1999. Då hade nedskärningarna
            och förändringarna i stiftelselagen varit bättre fasade mot varandra.
          </note>
          <note type="speaker">
            Anf. 153 TUVE SKÅNBERG (kd) replik:
          </note>
          <note>
            Fru talman! Jag noterar att jag inte får svar på frågan. Men
            för att vinna tid avstår jag från att föra den vidare.
          </note>
          <note>
            Anf. 154 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Jag börjar med att yrka avslag på hemställan i betänkande
            1996/97:LU2 och bifall till reservation 1.
          </note>
          <note>
            Jag skall fatta mig så kort som möjligt och försöka gå direkt
            på några frågeställningar.
          </note>
          <note>
            Utbildningsminister Carl Tham och regeringen har ju inte på något
            sätt dolt vad man är ute efter i det här ärendet. När Lagrådet
            avrådde från att ändra ändamål för forskningsstiftelserna hittade
            regeringen en annan väg för att uppnå detsamma, dvs. få kontroll
            och makt över forskningsstiftelsernas pengar. Nu ändras föreskrifterna
            i stiftelsernas förordnande 6 kap. 1 § punkterna 2-9. Motivet
            är enligt Socialdemokraterna att uppnå demokratiska principer.
            Jag skulle vilja påstå att det vore närmare sanningen att säga
            socialdemokratiska principer.
          </note>
          <note>
            Utskottsmajoriteten, bestående av socialdemokrater och vänsterpartister,
            säger i betänkandet att ändringarna ej bör vara mer omfattande
            än vad som är nödvändigt för att uppnå önskvärt syfte. Även här
            i debatten har det sagts att man skall vara måttfull.
          </note>
          <note>
            Jag vill ändå påstå att man har gett regeringen ett batteri av
            möjligheter så vittgående att jag tror att det är många som varken
            har förstått eller insett vad detta innebär. Jag återkommer till
            detta i mina frågor, och kanske speciellt i en fråga.
          </note>
          <note>
            Fru talman! Jag har alltså tre frågor, eftersom Socialdemokraterna
            vill låta stiftelserättsliga principer stå tillbaka för grundläggande
            demokratiska principer.
          </note>
          <note>
            Då blir min fråga: Har de som sitter i styrelserna i dag inte
            respekt för grundläggande demokratiska principer, eller har de
            brustit i denna fråga? Det har vi faktiskt inte fått något svar
            på.
          </note>
          <note>
            Min andra fråga är: Är det inte så att regeringen, om riksdagen
            nu bifaller hemställan i betänkandet, bakvägen kommer att få samma
            effekt som om man hade ändrat ändamålet i stiftelserna? Justitieminister
          </note>
          <note>
            Laila Freivalds säger att hon inte är politiskt nöjd med det
            man har åstadkommit, men man har ju fått kontroll över pengarna.
          </note>
          <note>
            Fråga tre är naturligtvis hur regeringen kommer att agera och
            använda sig av det beslut som riksdagen kommer fatta. Har regeringen
            för avsikt att utse styrelse? Eller kommer man att kunna använda
            sig av det som riksdagen kommer att ge tillåtelse till i och med
            att man upphäver eller kan ändra vissa föreskrifter, dvs. att
            ha en anknuten förvaltning och lägga allt på en statlig myndighet?
          </note>
          <note>
            Den här frågan kan nog vara befogad. Även om jag kan förstå att
            regeringen har för avsikt att tillsätta en styrelse, kan man fråga
            vilka forskare från forskningsvärlden som vill sitta i dessa styrelser
            och vara marionetter och göra precis vad Carl Tham vill, dvs.
          </note>
          <note>
            flytta pengar från forskningsstiftelserna för att täcka de underskott
            som blir när majoriteten skär ned på forskningsanslagen. Om de
            inte gör detta kommer de ju att bli avsatta. Därför är frågan
            befogad. Har regeringen för avsikt att använda sig av möjligheten
            att inte utse en styrelse? Detta är inte belyst någonstans, vare
            sig i betänkandet eller av Lagrådet.
          </note>
          <note type="speaker">
            Anf. 155 CARL-JOHAN WILSON (fp):
          </note>
          <note>
            Värderade talman! Den nya förvaltningsform som möjliggjordes
            genom att Högskolan i Jönköping och
          </note>
          <note>
            Chalmers tekniska högskola i Göteborg för några år sedan blev
            stiftelser, gjorde att ett mer differentierat högskolesystem kunde
            prövas i Sverige. Det skedde med stöd av de socialdemokratiska
            riksdagsledamöterna i Jönköpings län. Dessa högskolor har fått
            en något större frihet att planera och genomföra sin verksamhet
            än vad som gäller för de av staten helt styrda högskolorna och
            universiteten.
          </note>
          <note>
            Det borde vara av värde för alla intressenter, inte minst för
            regeringen, att kunna studera hur en friare förvaltningsform påverkar
            arbetsformer, arbetstrivsel, studieprestationer och forskningsresultat
            vid en högskola. I en sådan studie är de båda stiftelsehögskolorna
            Högskolan i Jönköping och Chalmers tekniska högskola i Göteborg
            de enda referensobjekten.
          </note>
          <note>
            Iakttagelser på andra håll i världen visar att den förvaltningsform
            som nu prövas på Högskolan i Jönköping och vid Chalmers är fruktbar.
            USA har världens mest differentierade högskolesystem. Det är också
            det mest framgångsrika. Det märks bl.a. när nobelprisen utdelas.
          </note>
          <note>
            Utbildningsminister Carl Tham försvarar regeringens förslag till
            ingrepp med att det inte är så allvarligt. Regeringen vill bara
            ha befogenhet att avsätta och tillsätta styrelserna. Jag förmodar
            att det skall vara regeringslojala ledamöter i styrelserna, sådana
            ledamöter som inte i första hand har sin högskolas bästa för ögonen
            utan regeringens vilja.
          </note>
          <note>
            Av de två nämnda högskolorna känner jag Högskolan i Jönköping
            bäst. Den styrelsen har sett till att den har styrelseledamöter
            med politisk förankring.
          </note>
          <note>
            Alla är inte socialdemokrater eller vänsterpartister.
          </note>
          <note>
            Det är möjligt att det avgör ärendet för Carl Tham.
          </note>
          <note>
            Värderade talman! Om ingreppet i högskolestiftelsernas frihet
            inte är något att bry sig om, varför är det då så viktigt för
            regeringen?
          </note>
          <note>
            Vi har kunnat ana svaret på en sådan fråga. Regeringen har ideologiska
            invändningar mot Högskolans i
          </note>
          <note>
            Jönköping och Chalmers tekniska högskolas existens i den form
            som de nu har. Den borgerliga fyrpartiregeringens vilja att pröva
            något nytt i högskolevärlden får inte fullföljas av ideologiska
            skäl, och inte för att projektet har misslyckats.
          </note>
          <note>
            Genom förslagen i propositionen markerar regeringen en återställarberedskap
            som, om den utvecklas till praxis i svenska regeringar, kan få
            förödande konsekvenser för tilltron till en saklig ärendebehandling
            i regeringskansliet. Det kan innebära att varje nytillträdd regering
            ser som sin huvuduppgift att göra en ideologisk rensning av existensvillkoren
            för landets invånare, företag, organisationer och institutioner.
            Jag anser att utbildningsministern genom sitt agerande i detta
            ärende visat en socialistisk ambition som jag inte trodde att
            jag skulle finna i vårt moderna socialdemokratiska parti.
          </note>
          <note>
            Jag är besviken över de konsekvenser som dagens beslut, genom
            en majoritet av socialdemokrater och vänsterpartister, får för
            alla de stiftelser som regeringen vill åt med förslaget och beslutet.
            Men mest besviken är jag över att regeringen inte kan låta de
            högskolor som jag har nämnt här få fortsätta så att vi kan se
            om det blir någon skillnad mellan deras resultat och andra högskolors.
          </note>
          <note>
            Jag yrkar bifall till reservation nr 1.
          </note>
          <note type="speaker">
            Anf. 156 BERTIL PERSSON (m):
          </note>
          <note>
            Fru talman! Spetsteknologin är nödvändig för tillväxten, och
            tillväxten är nödvändig för välfärden.
          </note>
          <note>
            Spetsteknologi är spetsteknologi inte jämfört med hur det var
            här i landet förr i tiden utan jämfört med spetsteknologi i USA,
            Japan, Taiwan och Tyskland.
          </note>
          <note>
            Det här förslaget innebär mindre pengar till forskningen, och
            det innebär mer styrning av forskningen. Vi minns alla hur det
            gick när riksdagen kraftfullt styrde de sju miljarderna till energiforskningen.
          </note>
          <note>
            Det kom inte ut någonting av den satsningen som vi kunde exportera.
          </note>
          <note>
            Forskningen är nyckelfrågan för tillväxt och välstånd. 1970 började
            vi halka efter.
          </note>
          <note>
            Jag tror det är nödvändigt att vi är realister när vi tittar
            på Sveriges industri. Svensk industri har i dag ett lågt kompetensinnehåll
            och ett lågt förädlingsvärde.
          </note>
          <note>
            Våra s.k. basindustrier säljer sina råvaror precis som u-länderna
            gör. Av skogen gör vi ingenting annat än sågar till brädor eller
            kokar massa. Malmen smälter vi till pellets med hjälp av billig
            kärnkraftsel. Det är inte mycket till förädlingsvärde.
          </note>
          <note>
            Huvuddelen av den övriga svenska industrin bygger på uppfinningar
            som gjordes vid förra sekelskiftet, som bilar, telefoner, kylskåp,
            separatorer och kullager. Det innebär att vi gör produkter som
            alla andra kan göra lika bra. Vi måste konkurrera med låga priser
            och härigenom låga löner. Blir det kris får man gå till regeringen
            och begära devalvering. Det har man fått göra många gånger.
          </note>
          <note>
            Inte heller för det som vi här hemma brukar kalla spetsteknologi
            ser det vidare ljust ut. Ta Ericsson!
          </note>
          <note>
            Efter 7 miljarder och sju års forskning fick man ge upp sina
            förhoppningar om att skapa bredbandsväxlar för den breda datakommunikationen.
            AXEN kom aldrig till stånd. Kunder från 16 länder fick hänvisas
            till Marconi i Italien.
          </note>
          <note>
            Ta ABB! Hela Europa köper i dag lutande snabbtåg. Alla, t.o.m.
            finländarna, köper dem från Fiat.
          </note>
          <note>
            Ingen köper X 2000.
          </note>
          <note>
            Ta JAS Gripen! Vid utvärderingar i simulatorer finner man att
            flygplanet har 40 % chans att vinna sina luftstrider, medan Eurofighter
            anses vinna 75 %
          </note>
          <note>
            av sina luftstrider. Det kan inte vara roligt att gå upp med
            ett sådant flygplan och inte särskilt lätt att sälja det heller.
          </note>
          <note>
            Ta redovisningen i Dagens Industri! Där konstaterar man att de
            kvalificerade underleverantörerna till bilindustrin finns i Tyskland,
            medan svenskarna huvudsakligen gör plast- och plåtbitar. Det är
            bekymmersamt med kompetensen i Sverige.
          </note>
          <note>
            Man tror att nästa Kondratiev-våg, dvs. produkter som är i begynnelsen
            av sin produktcykel, blir inom optik, gen- och bioteknik, solar-
            och miljöteknik och datakommunikation. De är alla områden där
            svensk forskning är påtagligt svag.
          </note>
          <note>
            I USA och England säger man att det behövs två forskande universitet
            per miljon invånare. Vi skulle haft arton i stället för sex. Vi
            ligger illa till.
          </note>
          <note>
            Man skall också komma ihåg att spetsteknologi är en elitsatsning.
            Precis som i idrotten handlar det inte om rättvisa och fördelning,
            utan det gäller att hävda sig i den internationella konkurrensen.
            Man vet heller aldrig var genombrotten kommer, och därför behöver
            man en bred basforskning.
          </note>
          <note>
            Målet för svensk forskning måste vara att ge underlag för nya
            produkter som kan säljas för hutlösa priser till en häpnande värld.
            Har man svag forskning får man låg kompetens, konkurrenssvaga
            produkter och arbetslöshet. Det, fru talman, är vad vi har i Sverige
            i dag.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            1. utskottet
          </note>
          <note>
            2. res. 1 (m, fp)
          </note>
          <note>
            3. res. 2 (c)
          </note>
          <note>
            4. res. 3 (mp)
          </note>
          <note>
            Förberedande votering 1:
          </note>
          <note>
            23 för res. 2
          </note>
          <note>
            13 för res. 3
          </note>
          <note>
            261 avstod
          </note>
          <note>
            52 frånvarande
          </note>
          <note>
            Kammaren biträdde res. 2.
          </note>
          <note>
            Nikos Papadopoulos (s) anmälde att han avsett att avstå från
            att rösta men markerats vara frånvarande.
          </note>
          <note>
            Förberedande votering 2:
          </note>
          <note>
            105 för res. 1
          </note>
          <note>
            22 för res. 2
          </note>
          <note>
            171 avstod
          </note>
          <note>
            51 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            160 för utskottet
          </note>
          <note>
            105 för res. 1
          </note>
          <note>
            34 avstod
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 17 v
          </note>
          <note>
            För res. 1: 68 m, 1 c, 23 fp, 13 kd
          </note>
          <note>
            Avstod: 21 c, 13 mp
          </note>
          <note>
            Frånvarande: 18 s, 12 m, 5 c, 3 fp, 5 v, 5 mp, 2 kd
          </note>
          <note>
            Beslut om uppskjuten votering
          </note>
          <note>
            På förslag av talmannen medgav kammaren att återstående ärende
            på dagens föredragningslista fick avgöras vid arbetsplenum onsdagen
            den 4 december.
          </note>
          <note>
            Ajournering
          </note>
          <note>
            Kammaren beslöt kl. 17.56 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00
          </note>
          <note>
            6 § Hållbar utveckling i landets fjällområden
          </note>
          <note>
            Föredrogs
          </note>
          <note>
            Jordbruksutskottets betänkande 1996/97:JoU5
          </note>
          <note>
            Hållbar utveckling i landets fjällområden (prop.
          </note>
          <note>
            1995/96:226)
          </note>
          <note type="speaker">
            Anf. 157 OLA SUNDELL (m):
          </note>
          <note>
            Fru talman! Jag börjar med att yrka bifall till vår reservation
            nr 6 samt till vår reservation nr 13.
          </note>
          <note>
            Vi moderater har gjort vad vi har kunnat för att få fason på
            betänkandet Hållbar utveckling i landets fjällområden. Vi har
            sökt att nå en balans i sammanvägningen mellan å ena sidan hänsynen
            till ostördhet och minskat slitage på våra fjällområden å den
            andra sidan. Vi vill naturligtvis också underlätta och ge möjligheter
            för människor som bor och verkar i detta land att klara av det
            i en framtid.
          </note>
          <note>
            För mig och mitt parti finns det ingen motsättning
          </note>
          <note>
            - i varje fall inte om man betraktar det långsiktigt -
          </note>
          <note>
            mellan den lokala fjällbons, samens, turistens och samhällets
            syn på markanvändningen. Alla har ett intresse av att hushålla,
            ta ansvar och se till att det blir ordning och reda.
          </note>
          <note>
            Jag har på nära håll sett och upplevt hur man på det lokala planet
            - i byföreningen, skoterklubben, jaktföreningen och fiskevårdsföreningen
            - har löst, löser och kommer att lösa de problem som uppstår i
            ens närhet. Denna självupplevda verklighet, dvs.
          </note>
          <note>
            lokalsamhällets kraft och organisationsförmåga, gör det lättare
            att förstå och känna tillförsikt inför spörsmål som hastighetsbegränsning,
            förbudsområden och skoterleder utan att man behöver centrala beslut.
          </note>
          <note>
            Viljan att själv lokalt ordna saker och ting har alltid funnits.
            Det gäller jakten, som jag nämnde, skidspåret och fisket. Numera
            är också t.ex. barnomsorg och äldrevård områden som diskuteras
            och åtgärdas från byn och lokalsamhället. Det finns en lång erfarenhet
            av att sköta saker och ting på egen hand, vilket underlättade
            när man började organisera skoteråkningen för
          </note>
          <note>
            10-20 år sedan. Denna närhetsprincip har tillämpats i denna del
            av Sverige i flera hundra år, vill jag hävda.
          </note>
          <note>
            Det är ingenting nytt.
          </note>
          <note>
            Som exempel på denna förmåga vill jag nämna skoterklubbarna,
            som varje år investerar 40 miljoner i ledernas underhåll, skyltning,
            kartproduktion osv.
          </note>
          <note>
            Detta visar på en enorm volym ideellt arbete, baserat just på
            denna lokala förankring.
          </note>
          <note>
            Satsningen på skoterleder har i sin tur inneburit att skotertrafiken,
            som man måste erkänna tidigare löpte litet grand vind för våg,
            i allt större utsträckning och nu nästan helt har lokaliserats
            till skoterleder. Skotertrafiken har därigenom flyttats från fjället
            och känsliga miljöer till skogslandskapet, där lederna företrädesvis
            i dag ligger. Det är också där de nya lederna får anläggas.
          </note>
          <note>
            Fru talman! Byföreningarnas och skoterklubbarnas samarbete med
            kommunerna och länsstyrelsen har hela tiden syftat till att få
            ordning på skoteråkningen.
          </note>
          <note>
            Vi moderater har lyssnat till det. När vi bestämde oss för vårt
            ställningstagande visste vi att verkligheten såg ut på ett visst
            sätt. Vi kände och upplevde på ort och ställe ute i vårt land
            att ansvarstagandet och de lokala föreskrifterna ger det bästa
            resultatet både för vår miljö och för de människor som är verksamma
            i dessa trakter.
          </note>
          <note>
            Det finns många exempel på denna lokala förankring. I Sälenfjällen
            finns det i dag ett försöksprojekt där länsstyrelsen, kommunen
            och polisen samarbetar.
          </note>
          <note>
            Socialdemokrater och moderater är ense om att det är ett försöksprojekt
            som är värt att stödja. Det syftar just till att lösa konflikten
            mellan skidåkare och skoteråkare.
          </note>
          <note>
            Hotagen ligger i hemlänet. I dag finns det ett förslag om en
            byutvecklingsgrupp som skall ta över förvaltningsansvaret för
            Hotagens naturreservat.
          </note>
          <note>
            Länsstyrelsen, kommunen och polisen - alla backar upp det. Jag
            skulle kunna hålla på länge, men sekunderna tickar och går, så
            vi nöjer oss med detta.
          </note>
          <note>
            En generell hastighetsbegränsning är föreslagen. I
          </note>
          <note>
            praktiken är det, som jag ser det, ett slag i luften.
          </note>
          <note>
            Avstånd och polistäthet gör det naturligtvis omöjligt att övervaka
            dessa hastighetsgränser. Polisdistrikt som är stora som flera
            län i södra Sverige och ett fåtal poliser innebär i praktiken
            att kontroll av hastighet är omöjlig. Det är bara att konstatera.
            Efter att ha pratat med lokala polisdistrikt är jag än mer övertygad
            om denna sak. I dag finns redan lokalt förankrade fungerande hastighetsbegränsningar,
            främst i närheten av bebyggelse. Jag vill hävda att man bör ta
            lärdom av dessa redan existerande och fungerande överenskommelser.
            Regler som inte kan övervakas skall heller icke införas.
          </note>
          <note>
            Behörighet och kompetens att framföra skoter har i förslaget
            kopplats till körkort för traktor eller bil.
          </note>
          <note>
            Var finns kunskapen om fjällsäkerheten, kartan och kompassen,
            ledkunskap och kunskap om var man får och var man inte får köra
            om man har traktorkörkort?
          </note>
          <note>
            Skotern har funnits i 30-35 år. Enligt min mening är det inga
            problem att vänta ett år till på en förarlicens som bättre motsvarar
            de krav vi har på förarkompetens generellt.
          </note>
          <note>
            Även på detta område finns det en erfarenhet och kunskap på fältet.
            Skoterklubbarna har på frivillig basis hittills utbildat 40 000-50
            000 skoteråkare, som också licensierats. Det är främst ungdomar
            som har tagit denna möjlighet till utbildning. Vore det inte en
            god tanke, byggd på förnuftet och verkligheten, att dra tillbaka
            förslaget om traktorkortet och kika närmare på de förarlicenser
            som nu utfärdas av skoterorganisationerna? Det vore klokt att
            också på detta område omgärda sig med den kunskap som redan existerar
            och som just bygger på närheten och den lokala viljan och förmågan
            att ordna saker och ting.
          </note>
          <note>
            Till sist: Användningen av motorcykel och terränghjulingar är
            förstås en av orsakerna till slitaget och skadorna på fjällmarken.
            Vi delar ambitionen att minska användningen av motorfordon under
            barmarksperioden, men ett totalförbud försvårar renskötseln för
            samerna. Vi moderater anser att användningen av terränghjulingar
            bör undantas från det generella förbudet i samband just med renutskillningar
            av olika slag. Dessa renutskillningar pågår under vissa tider
            och på vissa platser, varför ett sådant undantag inte utgör något
            hinder vad gäller ambitionen att minska slitaget på våra fjäll.
          </note>
          <note type="speaker">
            Anf. 158 LENNART BRUNANDER (c):
          </note>
          <note>
            Fru talman! I dag debatterar vi frågorna om en hållbar utveckling
            i landets fjällområden. Det är naturligtvis inte bara skoteråkning
            det handlar om. Det handlar om en hel del andra saker också, även
            om vi fokuserar på skotrarna.
          </note>
          <note>
            Det svenska fjällområdet har ur såväl internationell som nationell
            utgångspunkt mycket stora naturvärden och även kulturvärden. Området
            har även stor betydelse för den ekonomiska utvecklingen i denna
            del av landet. Väldigt många av våra naturtillgångar finns ju
            här. Det är också viktigt att komma ihåg.
          </note>
          <note>
            Framför allt är det rennäringen och det fjällnära skogsbruket
            som utvecklats här. Det är också en stor potential för turistnäringen.
          </note>
          <note>
            Det svenska fjällområdet har kallats Europas sista vildmark.
            Detta är ett argument i marknadsföringen av området som turistmål.
            I vissa delar av fjällvärlden kan i dag denna beteckning ifrågasättas,
            då förslitningen av fjällnaturen är ganska allvarlig. Det är,
            som
          </note>
          <note>
            Ola Sundell sade tidigare, naturligtvis åkandet med motorfordon
            av olika slag som är en mycket stor bov i det här dramat.
          </note>
          <note>
            Fjällområdet är känsligt för slitage, då det kalla klimatet innebär
            att såväl land- som vattenekosystemets produktionsförmåga är låg.
            Effekten av slitage från t.ex. terrängkörning finns över hela
            fjällområdet.
          </note>
          <note>
            Den grundläggande principen vid överväganden av vilka åtgärder
            som krävs för att behålla den resurs som fjällvärlden innebär
            är att utnyttjandet av naturresurserna inte får överskrida naturens
            förmåga till uthållighet. Det fortsatta nyttjandet måste därför
            inriktas på att bevara områdets värde, särskilt när det gäller
            den biologiska mångfalden och möjligheten till fortsatt social
            och ekonomisk utveckling i området.
          </note>
          <note>
            Vid övervägandet av vilka åtgärder som bör vidtas måste även
            internationella åtaganden som Sverige gjort, t.ex. vid Riokonferensen,
            utnyttjas. Då kommer naturligtvis terrängkörning och terrängkörningslagen
            in i bilden.
          </note>
          <note>
            Antalet snöskotrar har ökat våldsamt under årens lopp. År 1975
            var det 28 500 snöskotrar och nu är det ungefär 190 000, varav
            ungefär 150 000 är i trafik.
          </note>
          <note>
            Det här får naturligtvis konsekvenser.
          </note>
          <note>
            Regeringen har haft ett antal förslag att studera.
          </note>
          <note>
            Man har dock i sista stund fastnat för det minst långtgående
            förslaget, att utöka dagens förbudsområde.
          </note>
          <note>
            Det är alltså en ganska liten åtgärd som man vidtar. I
          </note>
          <note>
            våra grannländer Norge och Finland har man ett generellt skoterförbud
            i de här områdena. Sedan tillåter man körning inom vissa områden
            och man drar upp skoterleder. På det sättet kanaliserar man trafiken
            till platser där den inte gör skada eller i varje fall ganska
            liten skada. Vi tycker att det hade varit vettigt att ha ett sådant
            system också i Sverige. Det innebär ju inte att man inte får köra
            skoter, utan det innebär att man kanaliserar skoteråkandet till
            platser som ur naturens synpunkt, och även ur människors synpunkt,
            är bättre.
          </note>
          <note>
            Jag lyssnade till Ola Sundell förut, och han beskrev litet grand
            hur man i dag försöker ordna det hela frivilligt. Det stämmer
            ganska väl överens med det som jag nu säger, att man skall göra
            på det sättet.
          </note>
          <note>
            Då borde en sådan här beskrivning och ett sådant beslut vara
            ganska rimligt. Precis som i alla andra sammanhang förbjuder man
            motortrafik hur som helst i markerna. Det är inte självklart att
            få köra snöskoter överallt.
          </note>
          <note>
            Jag pläderar alltså, som det står i reservation 2, för att vi
            skall ha ett generellt förbud mot att framföra motordrivna terrängfordon
            och att det skall införas i landets fjällområden. Förbudet bör
            utformas så att körning tillåts då den sker i samband med behov
            relaterade till näringsverksamhet och till myndigheternas verksamhet.
            Dessutom bör körning vara tillåten på för ändamålet särskilt anordnade
            leder och i områden som särskilt avsatts som lämpliga för terrängkörning.
          </note>
          <note>
            På det sättet bör alla intressen kunna vara tillgodosedda, och
            vi sparar vår känsliga natur i det här området.
          </note>
          <note>
            Med detta yrkar jag bifall till reservation 2.
          </note>
          <note>
            Vi har också i en annan reservation, nr 6, beskrivit hur viktigt
            det är att det är de lokala myndigheterna, kommunerna, som tillsammans
            med länsstyrelsen får vara planerare av hur skotertrafiken skall
            gå till. Det är kommunen som har de största kunskaperna om hur
            det ser ut där hemma. Då bör de också ha ett avgörande i de besluten,
            så att det blir riktigt.
          </note>
          <note>
            Jag yrkar därmed också bifall till reservation nr 6.
          </note>
          <note>
            I detta betänkande tas också miljökrav på skotrarna upp till
            beslut. Jag tycker att det är fullständigt rimligt att man ställer
            sådana krav, både när det gäller utsläppen och när det gäller
            bullernivåerna.
          </note>
          <note>
            Hastighetsbegränsningen tycker jag inte heller är något bekymmer.
            Jag tycker att det är ganska rimligt att man har en sådan. Det
            kan inte vara så att man inte kan fatta beslut om sådant som man
            inte hela tiden kan vara ute och kontrollera exakt. Man får inte
            utgå från att alla människor är ögontjänare och bara gör sådant
            som någon kan kontrollera om det är rätt eller fel. Ett förbud
            gäller naturligtvis även om polisen inte står ute i skogen och
            kollar hur fort jag kör.
          </note>
          <note>
            Körkortskravet är inte heller särskilt orimligt. Det krav som
            ställs är ganska lågt. Ett traktorkörkort är en ganska enkel företeelse.
            Dessutom slår utskottet fast att dispensprövningen för äldre skoterförare
            skall vara generös.
          </note>
          <note>
            Fru talman! Med detta yrkar jag alltså bifall till reservationerna
            2 och 6 och i övrigt till utskottets hemställan.
          </note>
          <note type="speaker">
            Anf. 159 LENNART FREMLING (fp):
          </note>
          <note>
            Fru talman! Dagens utnyttjande av fjällnaturen är inte förenligt
            med en hållbar utveckling. Vi liberaler har sedan länge värnat
            om den biologiska mångfalden. Det är ett ansvar för vår generation
            att fatta de beslut som behövs för att ge framtida generationer
            möjligheter att uppleva fjällområdenas värden. Här får vi inte
            svika.
          </note>
          <note>
            Regeringens proposition om åtgärder för en hållbar utveckling
            i landets fjällområden har föregåtts av ett omfattande utredningsarbete
            och vi välkomnar nu det steg mot en hållbar utveckling som regeringen
            föreslagit. På punkten om miljökonsekvensbeskrivningar för turismprojekt
            vill vi gå litet längre, och därför yrkar vi bifall till reservation
            17. Majoriteten hänvisar här till Miljöbalksutredningens arbete,
            men vi tycker inte att man behöver vänta på detta. Det går att
            ta ställning redan nu.
          </note>
          <note>
            Regeringens förslag om hastighetsbegränsning till
          </note>
          <note>
            50 km i timmen tycker vi är lämpligt avvägt, och vi stöder det
            därför med den motivering som anges i propositionen. Utskottets
            majoritet, med socialdemokraterna i spetsen, har vid riksdagsbehandlingen
            underkänt regeringens förslag och anser i stället att gränsen
            bör sättas till 70 km i timmen. Det anser jag vara klart olämpligt.
            Om gränsvärdet sätts så högt vore det bättre att inte ha någon
            gräns alls. Det bästa vore egentligen en teknisk begränsning på
            skotrarna, men jag förmodar att det skulle bli för dyrt. Kanske
            regeringspartiets företrädare kan ge några uppgifter om det.
          </note>
          <note>
            Mot denna bakgrund yrkar vi bifall till reservation
          </note>
          <note>
            9.
          </note>
          <note>
            För att få en hållbar utveckling krävs en skärpt reglering av
            skotertrafiken genom inrättande av nya regleringsområden. Detta
            tycker vi i Folkpartiet är bra. Personligen skulle jag hellre
            ha valt ett mer internationellt synsätt och anser att det hade
            varit mer ändamålsenligt för att skydda fjällnaturen om vi hade
            byggt upp våra regler enligt den norska modellen.
          </note>
          <note>
            Detta skulle alltså innebära ett generellt förbud mot skotertrafik,
            utom där man genom särskilda beslut tillåter den, så som Lennart
            Brunander just har beskrivit.
          </note>
          <note>
            Fru talman! Internationell harmonisering är viktig för att undvika
            onödiga gränsproblem och för att få en effektiv teknisk utveckling.
            Det kommer nu att bli skärpta tekniska krav på nya skotrar. Det
            är bra. Det är naturligtvis angeläget att de här kraven börjar
            gälla så snart som möjligt. Men vi får inte pressa tidsschemat
            så hårt att vi får tekniskt dåliga nationella lösningar.
          </note>
          <note>
            Propositionen ger uttryck för målsättningen att de nya reglerna
            skall börja gälla redan den 1 juli 1998.
          </note>
          <note>
            Denna målsättning är dock inte juridiskt bindande genom riksdagens
            beslut. Det är viktigt att framhålla att det i stället är regeringens
            ansvar att fortlöpande följa hur snabbt myndigheterna kan fastställa
            de tekniska föreskrifterna i lämpligt internationellt samarbete
            samt genomföra nödvändiga provningar. Vi bör till regeringen betona
            vikten av att reglerna tekniskt blir så effektiva att man inte
            snart behöver ändra dem igen.
          </note>
          <note>
            Slutligen vill jag framhålla att det är viktigt att regeringen
            skyndsamt genomför de utredningar om ytterligare restriktioner
            för fjällflyget som man förutskickar i propositionen.
          </note>
          <note>
            Fru talman! Jag yrkar bifall till reservationerna 9
          </note>
          <note>
            och 17.
          </note>
          <note type="speaker">
            Anf. 160 MAGGI MIKAELSSON (v):
          </note>
          <note>
            Fru talman! Åhörare på läktarna! Ni har fått vänta länge innan
            den här debatten kom till stånd. Vi såg en del av er när ni kom
            i morse.
          </note>
          <note>
            Vi har fått väldigt många synpunkter, brev, telefonsamtal och
            uppvaktningar med anledning av det beslut som vi skall fatta nästa
            vecka. Jag tackar så mycket för det. En del information har varit
            väldigt bra och värdefull. En del har kanske inte varit fullt
            så användbar. "En sista varning" fick vi till utskottet i morse
            - det var inte så konstruktivt, precis.
          </note>
          <note>
            Det här betänkandet handlar inte bara om skoter.
          </note>
          <note>
            Det skall inte bara vara en skoterdebatt. Det handlar också om
            rennäringen, flyget i fjällen, turism, mineralutvinning - kort
            sagt handlar det om ett helhetsperspektiv på fjällen. Just rennäringen
            är ett område som har hamnat i kläm, eftersom dessa frågor behandlas
            i flera olika betänkanden och propositioner under året. Här tycker
            jag att det snart kan vara dags för ett samlat grepp.
          </note>
          <note>
            Eftersom vi ställer upp på de förslag som finns i propositionen
            kommer jag inte att gå in mer på dem i kväll.
          </note>
          <note>
            De starkaste protesterna mot de förslag vi skall fatta beslut
            om har kommit från snöskoterfolket, och därför blir också snöskoter
            ett huvudtema i debatten.
          </note>
          <note>
            Det är litet grand som i skolan; det är de busiga pojkarna som
            får mest tid. Tyvärr blir även en diskussion som fokuserar på
            skoter splittrad, och det tycker jag är litet synd. Skotertrafik
            försiggår nämligen inte bara i fjällområdena. Den är kanske ett
            ännu större problem nedanför skogsodlingsgränsen och även i kustområdena.
            Själv kommer jag från Vännäs kommun och har sett en del av de
            bekymmer som kan förekomma. Det här berörs förstås väldigt litet
            i betänkandet, som skall handla om fjällmiljön. Egentligen skulle
            jag vilja efterlysa ett helhetsgrepp på snöskoterfrågan.
          </note>
          <note>
            Den här propositionen och det här betänkandet bygger på Miljövårdsberedningens
            utredning. Jag tycker att den i stort sett är bra. Det är en svår
            avvägning att väga olika intressen mot varandra. Skotern är förvisso
            ett användbart fordon, kanske framför allt i norra Sverige där
            det finns stora, vida områden väglöst land. Men liksom bilen skapar
            skotern också miljöproblem, och den ökning av antalet skotrar
            som har skett bidrar naturligtvis till det.
          </note>
          <note>
            Det som krävs, enligt min mening, är enkla och tydliga spelregler
            utifrån de gränser som naturen sätter. Det krävs också en samordning
            mellan de nordiska länderna.
          </note>
          <note>
            Egentligen kan man säga att det handlar om två huvudfrågor: Var
            och hur skall man få köra? Vilka krav skall man ställa på skotrar
            och förare? Jag skall nu ta dessa frågor i tur och ordning.
          </note>
          <note>
            Var och hur skall man få köra? I dag finns det tre nivåer för
            beslut: kommunen, länsstyrelsen och regeringen. Det kommer att
            inrättas en fjälldelegation för att man skall få till stånd ökat
            samråd, och det är bra.
          </note>
          <note>
            Det är väldigt viktigt med lokal förankring. Men det är också
            viktigt att regeringen har ett övergripande ansvar för de delar
            av fjällvärlden som faktiskt är ett riksintresse. Hur gärna man
            än skulle önska att så vore fallet så ägs fjällvärlden inte av
            dem som bor där. Det finns intressen som räcker långt utanför
            Sveriges gränser. Delar av Norrbottens fjällvärld kommer att bli
            en del av FN:s världsarv. Det är naturligtvis någonting som vi
            skall vara stolta över, men det betyder också att vissa beslut
            kanske måste fattas övergripande, på central nivå.
          </note>
          <note>
            Vi har en väldigt unik fjällvärld. Om man som jag har varit rätt
            mycket uppe i fjällen vet man också att det förekommer överdrifter
            när man pratar om risken att det skall vara för trångt eller för
            mycket buller.
          </note>
          <note>
            Vissa tider, ganska stora delar av året, kan man nog vara ganska
            länge uppe i fjällen utan att höra så mycket som ett ljud av mänsklig
            aktivitet eller något motorfordon. Men under andra tider är det
            tvärtom.
          </note>
          <note>
            Det vet man om man har åkt E 12:an uppöver Hemavan och Tärnaby
            omkring påsk. Det kanske inte är en tyst minut på hela dygnet.
            Man kan möta skotrar på alla ställen efter denna väg - inte bara
            när de korsar vägen utan också längs vägen.
          </note>
          <note>
            Hur och var man får köra regleras i terrängkörningslagen och
            terrängkörningsförordningen. Här finns nu förslag om att skärpa
            dessa regler. Bl.a. vill man förtydliga att det inte finns någon
            allmän färdselrätt för körning i terräng med terrängmotorfordon.
          </note>
          <note>
            Inte heller får man köra på skogsbilvägar eller på jordbruksmark
            utan markägarens tillstånd. Det här har förstås sin utgångspunkt
            i naturens behov. Det är faktiskt inte bra att köra på jordbruksmark,
            t.ex.
          </note>
          <note>
            Det införs också en generell hastighetsbegränsning på 70 km/tim
            Det är klart att det kommer att bli svårt med kontrollen, men
            där håller jag med Lennart Brunander: Det är ju inte så att folk
            i Sverige i allmänhet längtar efter att bryta mot förbud, utan
            de allra flesta är laglydiga och kommer att ställa upp på det
            här.
          </note>
          <note>
            Frågan är när man behöver köra i mer än 70 km/tim om man är ute
            och åker i rekreationssyfte. Jag kan inte tänka mig att det är
            ofta.
          </note>
          <note>
            Vänsterpartiet hade gärna sett att man gjort något åt skotrarnas
            prestanda för att underlätta en anpassning till gällande bestämmelser.
            Vi har en reservation, nr 10, som jag yrkar bifall till.
          </note>
          <note>
            Sedan kommer vi till frågan om vilka krav man skall ställa på
            skotrarna och på förarna. Jag börjar med skotrarna.
          </note>
          <note>
            I dag är skotrar miljöskadliga. De är miljömarodörer! Det är
            inget att diskutera. De har tvåtaktsmotorer, stora, starka motorer,
            som släpper ut massor med föroreningar - inte på den som kör först
            i ledet men på alla som sitter bakom. Visserligen handlar det
            totalt sett för Sveriges del om en liten del av alla utsläpp,
            men i de tre nordligaste länen bidrar snöskotrarnas utsläpp till
            en betydande del av föroreningarna.
          </note>
          <note>
            Förutom utsläpp av kolväten - och här är snöskotrarnas andel
            i Norrbottens, Västerbottens och Jämtlands län hela 30 % - handlar
            det bl.a. om kväveoxider, svaveldioxid, koldioxid och bensen.
          </note>
          <note>
            År 1995 fanns det 150 000 skotrar i Sverige,
          </note>
          <note>
            40 000 i Norge och ca 80 000 i Finland - där är siffrorna osäkrare.
            Det är klart att det är skillnad på vilka regler man kan ha om
            man har 40 000 eller 150 000
          </note>
          <note>
            skotrar. Därför tycker jag att det förslag man har lagt fram
            är väl avvägt.
          </note>
          <note>
            Utvecklingen går tyvärr mot allt större, starkare och snabbare
            maskiner, och då blir det också ökade utsläpp. Därför hade vi
            i Vänsterpartiet velat att man med ekonomiska styrmedel skulle
            stimulera till köp av miljöanpassade snöskotrar. Det skulle t.ex.
            kunna ske via differentierad försäljningsskatt. Tyvärr har vi
            inte fått något svar eller någon kommentar från utskottsmajoriteten
            om varför man har avslagit detta.
          </note>
          <note>
            Jag skulle därför vilja fråga Alf Eriksson hur man ser på förslaget
            om ekonomiska styrmedel för att gynna miljöanpassade skotrar.
            Jag vill också passa på att yrka bifall till reservation 12.
          </note>
          <note>
            Sedan har vi frågan om körkort. Den har diskuterats mycket, och
            jag skall erkänna att jag tycker att det är den svåraste frågan
            att ta ställning till. Det beror på att regeringen inte har lyckats
            samordna kravet på obligatorisk förarutbildning med de andra krav
            som kan komma.
          </note>
          <note>
            Jag har fått ett brev från Sten Lindgren i Tärnaby.
          </note>
          <note>
            Jag skulle vilja citera vad han har skrivit, för det stämmer
            väldigt väl överens med Vänsterpartiets ståndpunkt.
          </note>
          <note>
            "De mera kortsynta skoteranhängarna rasar mot tanken på ett körkort
            i botten. I min dagliga vintergärning" - han är en sådan som kontrollerar
            de leder som finns i Tärnafjällen - "ser jag fler skoteråkare
            än de flesta och jag anser det befogat med ett s.k. Damokles svärd
            hängande över de körande." Längre ned skriver han att det är konstigt:
            "- - - är du 15 år får du köra moped, OM du har hjälm och inte
            kör fortare än 30 km/tim. Det kan inte vara rätt att det skall
            räcka med att du fyllt 16 år så får du ta av hjälmen och grensla
            en maskin som kanske gör 220 km/tim."
          </note>
          <note>
            Nej, fru talman, vi tycker inte heller det. Det kan inte vara
            rimligt att man utan några som helst förkunskaper skall få köra
            skoter från 16 års ålder. Därför stöder vi förslaget om ett traktorkort
            eller körkort. Vi beklagar verkligen att inte regeringen har kunnat
            få fram ett förslag om obligatorisk förarlicens som man aviserar
            i propositionen. Nu kommer det att dröja kanske ett år, utifrån
            vad miljöministern svarade på en fråga som jag ställde tidigare
            i dag.
          </note>
          <note>
            Jag skulle också vilja passa på att ge en eloge till skoterklubbarna
            för det arbete som sker i deras regi och den frivilliga förarutbildning
            som man bedriver.
          </note>
          <note>
            Vi har fått information om det här i jordbruksutskottet, och
            jag vet att det görs väldigt mycket bra. Det är en sådan utbildning
            som jag hoppas att regeringen skall ta initiativ till och i samarbete
            med dessa klubbar få igenom det.
          </note>
          <note>
            Det är självklart att man måste kunna få dispens för det här
            körkortet i särskilda fall. Det står också i betänkandet. Jag
            har fått brev på min dator från Torbjörn Johansson. Han är så
            bekymrad för att hans mormor inte har något körkort och undrar
            om hon nu skulle kunna få fortsätta att köra skoter. Jag tror
            att hans mormor kan vara alldeles lugn.
          </note>
          <note>
            Till slut, fru talman, vill jag bara kort säga några ord om avvittringsprotokollen.
            I en del av de skrivelser som vi har fått till jordbruksutskottet
            har man hänvisat till gamla rättigheter till fri färdselrätt.
            Enligt uppgifter som jag har tagit del av kan ett avvittringsbeslut
            som ger rätt till fri framkomst eller fri färdselrätt inte hindra
            staten från att stifta lagar som har till syfte att skydda miljön.
            Sådana gamla protokoll kan ju knappast heller avse terrängmotorfordon,
            eftersom de inte fanns när de flesta avvittringsprotokollen upprättades.
          </note>
          <note>
            Med det, fru talman, vill jag yrka bifall till de reservationer
            som jag nämnde tidigare och i övrigt till hemställan i utskottets
            betänkande.
          </note>
          <note type="speaker">
            Anf. 161 GUDRUN LINDVALL (mp):
          </note>
          <note>
            Fru talman! "Jag var nu kommen på fjällen.
          </note>
          <note>
            Alltomkring mig lågo de snöiga berg, jag gick på snön såsom på
            starkaste vintern. Alla de rara örter jag förr sett och fägnat
            mig av, gåvos här som uti miniatyr; ja dessutom så många, att
            jag själv fasade och tycktes mig få mer än jag bestyra kunde."
          </note>
          <note>
            Det här är ett citat ur Carl von Linnés Lappländska resa från
            1732. Redan då fascinerades människor som kom upp i fjällvärlden
            av den natur som finns där.
          </note>
          <note>
            Och visst är fjällen fantastiska. Där finns en biologisk mångfald
            som är unik och en känslig natur som hyser många arter, både växter
            och djur, som faktiskt bara finns där. Av de ungefär 70 fågelarter
            som finns kan vi säga att 18 är unika för den här biotopen, och
          </note>
          <note>
            15 finns nästan bara i Sverige. Det finns 7 däggdjur som är rödlistade,
            dvs. hotade, 23 blomväxter och 50
          </note>
          <note>
            mossor.
          </note>
          <note>
            Miljöpartiet välkomnar den här propositionen. Vi tycker att det
            är bra att vi för första gången får ett samlat grepp om miljön
            i fjällen. Vi hade naturligtvis gärna sett att den hade gått längre,
            men Rom byggdes inte på en dag. Vi får se det här som ett första
            steg, och vi hoppas att det kommer att finnas en fortsättning
            på detta, så att vi så småningom får se en bra och sammanhållen
            fjällpolitik.
          </note>
          <note>
            Det är också bra i betänkandet att vi får miljökrav på skoter.
            Likaså tycker vi att de regleringsområden som man nu föreslår
            är bra. Det är även här ett första steg. Jag skall prata om framför
            allt det.
          </note>
          <note>
            Visst finns det mycket som hotar fjällnaturen. Man bryter malm,
            vi har försurning, vi har inslag av turism och så har vi skoterkörningen
            som ökar alltmer. Samtidigt gäller det mycket stora områden, och
            det vore ju konstigt om inte alla intressen som vill skulle kunna
            samsas på denna stora markyta. Vi tror att det skulle vara möjligt
            med en bra och eftertänksam politik.
          </note>
          <note>
            Miljöpartiet tycker att det är mycket bra att Miljövårdsberedningens
            betänkande har kommit till. Vi tycker att Miljövårdsberedningen
            har kommit med ett mycket bra förslag. I vissa fall har regeringen
            följt
          </note>
          <note>
            Miljövårdsberedningens förslag - i andra inte.
          </note>
          <note>
            Vi menar att det borde vara möjligt att dela upp fjällen mellan
            dem som vill åka skoter och dem som vill uppleva tystnaden - som
            faktiskt börjar vara alltmer sällsynt i vårt samhälle - genom
            att man inrättar regleringsområden, dvs. områden där skotertrafiken
            helst inte skall förekomma alls. Skall den förekomma så skall
            det vara på mycket få leder.
          </note>
          <note>
            I Miljöpartiet har vi funderat mycket på generella förbud som
            en del har velat föreslå. Vi finner inte en tillbakagång till
            ungefär där vi var någon gång i början av 70-talet, vilket skulle
            motsvara ungefär den situation man har i Norge, riktigt görlig
            i dag. Det förslag som Centerpartiet har, som man kallar för ett
            generellt förbud, menar vi inte är det. Skall man ha ett generellt
            förbud, som man har i Norge, så skall man också förbjuda de skoterleder
            som finns i dag. Att kalla det vi har i dag för ett generellt
            förbud, dvs. att tillåta de leder som finns och dessutom som Centerpartiet
            föreslå att man skall få bygga ut lederna och att kommunen då
            skall få bestämma var de skall finnas, menar vi blir ungefär som
            det är i dag plus att vi får alltfler skoterleder. Det kommer
            inte att innebära att det finns större möjlighet att uppleva tystnaden
            i fjällen.
          </note>
          <note>
            Vi har i stället fastnat för det förslag som regeringen börjar
            på nu. Vi skall ha områden som skall vara tysta. Kommunerna skall
            ges möjlighet att utvidga de här områdena, framför allt för dagturister.
            Sedan skall man se vad som händer om ett antal år och då se om
            vi har fått den utveckling som vi har velat ha så att fjällen
            har delats upp mellan sådana som vill åka skoter och sådana som
            vill uppleva tystnad.
          </note>
          <note>
            Vi hade gärna sett att riksdagen hade gått ett steg längre och
            redan nu förklarat för regeringen att detta skulle göras skyndsamt.
            Vi menar att man redan har haft mycket samråd. Men vi får hoppas
            att så kommer att ske.
          </note>
          <note>
            Vi skulle också vilja att skotertrafiken vore målinriktad, dvs.
            man skall ta sig från A till B. Det här utvecklar vi i reservation
            4, som jag yrkar bifall till.
          </note>
          <note>
            Vi vill också att det i de regleringsområden som finns skall
            vara förbud att anlägga nya skoterleder.
          </note>
          <note>
            Det skall vara tysta områden. Det här utvecklar vi i reservation
            5, som jag yrkar bifall till.
          </note>
          <note>
            Vi tar också upp andra problem som Per Lager kommer att utveckla
            vidare, men någonting skall jag lägga till. Det finns många regler
            för fjällen som kan vara svåra att finna efterlevnad av, t.ex.
            hastighetsbegränsningen. Men det förslag som regeringen lade fram,
            nämligen en hastighetsbegränsning på
          </note>
          <note>
            50 km/tim, tycker vi hade varit lagom. Det finns ingen anledning,
            anser vi, att framföra dessa maskiner i en större hastighet. Skoteråkandet
            skall ju ändå vara för rekreation.
          </note>
          <note>
            Vi har utvecklat det här i reservation 9, som jag yrkar bifall
            till.
          </note>
          <note>
            Likaså har vi tagit upp det faktum att det sker en hel del olaga
            jakt med skoter. Vi menar att det här också är någonting som det
            är svårt att se efterlevnaden av. Det finns, både i jaktlag och
            jaktförordning, mycket tydliga regler för vad som gäller för att
            handha vapen, förfölja djur osv. Trots det vet vi att det förekommit
            ett antal fall, t.ex. där man har kört över järvar, fast dessa
            regler finns. Det här måste man skärpa på något vis. Ett sätt
            kunde vara att vara mycket restriktiv med dispenser för att föra
            vapen på skoter. Ett annat sätt kunde vara att se till att här,
            liksom i andra fall när det gäller miljöbrott, utbilda polis och
            åklagare som skall handha de här överträdelserna. Ofta leder de
            inte till vare sig åtal eller fällande dom.
          </note>
          <note>
            I det stora hela tycker vi att detta är en bra början.
          </note>
          <note>
            Rom byggdes inte på en dag. Nu är det upp till regeringen att
            se till att Rom verkligen blir byggt.
          </note>
          <note type="speaker">
            Anf. 162 LENNART BRUNANDER (c) replik:
          </note>
          <note>
            Fru talman! Gudrun Lindvall talar om hur mycket fint det finns
            i fjällen som vi skall bevara, och det tycker jag nog är en riktig
            beskrivning av hur det är.
          </note>
          <note>
            Samtidigt säger Gudrun Lindvall att det generella förbud som
            Centerpartiet har föreslagit inte är så mycket att hänga i granen.
            Det ger inte just någon annan situation än den vi har i dag. Nu
            tror inte jag att man kan gå in och säga att man skall förbjuda
            all skotertrafik i fjällen eller någon annanstans. Trafiken måste
            naturligtvis kunna fungera. Det viktiga är att den fungerar på
            ett sätt som gör att den inte stör de områden som Gudrun Lindvall
            pratar om och som man vill bevara. Då är det viktigt att bevara
            dem nu, när vi fortfarande har möjlighet till det. Med de intentioner
            som finns om en ökad turism, fler människor i fjällen och med
            ganska stor säkerhet fler skotrar kommer detta att bli ännu svårare
            om man inte gör det nu.
          </note>
          <note>
            Därför tror jag att Gudrun Lindvall skulle göra en ganska bra
            sak för allt det som hon vill bevara om hon röstade på den reservation
            vi har om ett generellt förbud. Det liknar det förbud som finns
            i Norge och
          </note>
          <note>
            Finland, men vi skapar möjligheter genom att kanalisera skoteråkandet
            dit där det gör minst skada.
          </note>
          <note type="speaker">
            Anf. 163 GUDRUN LINDVALL (mp) replik:
          </note>
          <note>
            Fru talman! Det finns många som har förordat ett generellt förbud
            i Sverige, bl.a. Naturskyddsföreningen. Då har man emellertid
            menat något helt annat än det som Centerpartiet nu menar. Då har
            man menat att man skulle ha det som i Norge, dvs. man skulle förbjuda
            de flesta skoterlederna och vara mycket restriktiv med de leder
            där man får åka. Ett sådant generellt förbud tror jag inte riktigt
            att Centerpartiet har vågat ställa upp på. Det finns ju så många
            intressenter i sammanhanget. Vi har 190 000 skotrar och väldigt
            många skoteråkare.
          </note>
          <note>
            I Miljöpartiets förslag talar vi för tysta områden, vissa områden
            där man ser till att det är tyst så att man kan uppleva en tyst
            fjällnatur. Vi talar också för en mycket restriktiv hållning när
            det gäller leder i förbudsområdet och för en målinriktad skotertrafik.
            Det skulle ge betydligt bättre säkerhet om vi delade upp fjällen
            i områden som är tysta och områden som inte är tysta. Jag skulle
            vilja påstå att den enda likheten mellan Naturskyddsföreningens
            förslag om generella förbud och Centerpartiets förslag är namnet.
            När det gäller resten finns det ingen likhet alls.
          </note>
          <note>
            Centerpartiet vill ha ett generellt förbud enligt vilket det
            i princip skall finnas leder i alla dalgångar och kommunerna skall
            ha möjlighet att bygga ut skoterlederna. Jag har mycket svårt
            att se på vilket sätt detta över huvud taget skiljer sig från
            dagens situation.
          </note>
          <note>
            Om man kombinerar det som står i reservation 2
          </note>
          <note>
            med det som står i reservation 6, så kan jag säga att det förskräcker.
            Jag tycker att Centerpartiet använde ett slags falsk varudeklaration.
            Man kallar en sak för någonting som man tror att Naturskyddsföreningen
            skall bli glad för, men egentligen är det inte alls det förslaget.
            Jag tycker att det är skamligt!
          </note>
          <note type="speaker">
            Anf. 164 LENNART BRUNANDER (c) replik:
          </note>
          <note>
            Fru talman! Gudrun Lindvall har en ganska subjektiv bedömning
            av de olika förslagen. Det får naturligtvis stå för henne. Det
            är ingen tvekan om att det inte kommer att bli någon förbättring
            om man inte gör något. Nu gör man en del i det här regeringsförslaget,
            men vi tycker inte att man går tillräckligt långt. Man kan genom
            vårt förslag med det generella förbudet skapa de områden som Gudrun
            Lindvall pratade om.
          </note>
          <note>
            Då upplåter man ju mark till skoteråkande i områden där man inte
            behöver ställa dessa krav.
          </note>
          <note>
            Sedan tycker vi att det är ett rimligt krav att människorna som
            finns och bor i de här områdena har avgörandet när det gäller
            att fatta dessa beslut. Det är i allmänhet inte de som är problemet
            när det gäller den här åkningen, utan det är alla som kommer dit
            som gäster. De bör kunna uppträda på ett sådant sätt att de inte
            stör tillvaron för vare sig människor, djur eller växter.
          </note>
          <note type="speaker">
            Anf. 165 GUDRUN LINDVALL (mp) replik:
          </note>
          <note>
            Fru talman! Miljöpartiet anser att det är rätt som det står i
            naturresurslagen. Fjällområdena är av riksintresse för natur,
            kultur och friluftsliv. Det betyder, anser vi, att riksdagen skall
            lägga upp de ramar som skall gälla för de här områdena. Det är
            det vi gör om vi säger att det skall finnas tysta områden och
            områden där man får köra skoter.
          </note>
          <note>
            Om Centerpartiet hade menat allvar med att man vill minska skoteråkandet
            i fjällvärlden, så hade man naturligtvis också sagt ja till tysta
            områden och till en målinriktning av skotertrafiken. I och med
            att man inte gör det, utan bara förespråkar det förslag man själv
            har, som i praktiken inte innebär någon förändring alls jämfört
            med i dag, måste jag säga att jag hyser starka tvivel om huruvida
            man egentligen vill något annat än att skapa goodwill med hjälp
            av ord som i Centerpartiets tolkning inte betyder någonting.
          </note>
          <note>
            Jag är övertygad om att den här debatten fortsättningsvis även
            kommer att föras på andra håll. Det hade varit mycket intressant,
            Lennart Brunander, att testa ett generellt förbud i kombination
            med tysta områden. Det är precis vad vi hade fått om man hade
            kombinerat tysta områden med en målinriktning, dvs.
          </note>
          <note>
            att alla som sätter sig på en skoter skall ha ett mål. Då hade
            vi sluppit buskörningen. Det som är problemet i dag är att vi
            har skoterleder i nästan alla dalgångar. Vi har bullret överallt,
            och det är bullret vi vill komma ifrån. Vi har också en buskörning
            upp och ned för fjällsluttningar och på sjöar. Hade vi haft en
            målinriktning för skotertrafiken hade vi sluppit det.
          </note>
          <note>
            Miljöpartiet har jobbat mycket med den här frågan, och jag menar
            att det förslag som vi förespråkar, och som vi hoppas att regeringen
            också kommer att genomföra - även om det är litet svagt skrivet
            i betänkandet - kommer att ge en förändring jämfört med i dag.
            Det måste till för att vi skall få tysta områden i fjällen.
          </note>
          <note type="speaker">
            Anf. 166 ALF ERIKSSON (s):
          </note>
          <note>
            Fru talman! Det här var ju en lämplig dag att diskutera dessa
            frågor med tanke på föret och på det som ramlar ned från himlen.
            Det är ju det som snöskotrarna åker på.
          </note>
          <note>
            Det betänkande vi nu debatterar handlar inte enbart om hur fort
            vi skall få köra snöskoter eller om huruvida det skall krävas
            körkort eller inte, även om man kan tro det efter den uppmärksamhet
            som frågan har fått under den senaste tiden. Det viktiga med detta
            betänkande är att vi nu tar fram instrument för att kunna överlämna
            våra fjäll med alla värden i behåll till framtida generationer.
          </note>
          <note>
            Det har riktats en del kritik, framför allt norr om
          </note>
          <note>
            Dalälven, mot att regering och riksdag som man säger
          </note>
          <note>
            "lägger sig i" dessa frågor. Det är därför viktigt att poängtera
            att de instrument vi nu är beredda att fatta beslut om, till största
            delen skall tillämpas på det lokala eller regionala planet.
          </note>
          <note>
            Vi skall vara mycket stolta över de unika natur- och miljövärden
            som våra fjäll besitter. Dessa värden är ganska orörda. På vissa
            håll har ännu ingen mänsklig fot satt sina spår. Det beror på
            den glesa befolkningen i dessa områden.
          </note>
          <note>
            Det är viktigt att påpeka att det för regeringen och riksdagsmajoriteten
            gäller att skapa instrument för en hållbar utveckling som både
            tillvaratar naturvärdena och möjliggör för befolkningen att leva
            och bo i dessa stora områden. Som turister skall vi ha möjlighet
            att njuta av skönheten och artrikedomen.
          </note>
          <note>
            Vi har förbundit oss att värna om dessa naturvärden, och flera
            stora områden är anmälda av regeringen för att ingå i Natura 2000.
            Dessutom har regeringen beslutat att ett stort område i Norrbotten
            skall anmälas för att ingå i Unescos världsarvslista.
          </note>
          <note>
            En del framställer vår påverkan på fjällområdena som om problemen
            är akuta och ingenting har gjorts.
          </note>
          <note>
            Andra påstår att det inte finns några hot mot den ekologiska
            utvecklingen, och att detta betänkande därför är helt onödigt.
            I det sammanhanget skiljer sig inte denna fråga från andra förändringsförslag,
            och jag kan konstatera att även denna gång har ytterlighetsuppfattningarna
            fel.
          </note>
          <note>
            Vi har stora skyddade områden i fjällvärlden. Nära 25 000 kvadratkilometer
            ovanför odlingsgränsen har ett skydd. Det motsvarar ett område
            stort som
          </note>
          <note>
            Skåne, Blekinge och Halland. Det är viktigt att framföra detta
            - inte minst i internationella sammanhang för att inte i debattens
            hetta skapa en felaktig bild av naturvården i Sverige.
          </note>
          <note>
            Samtidigt kan vi konstatera att motoriseringen ökar kraftigt
            i fjällvärlden. Antalet snöskotrar har, som tidigare sagts, ökat
            från 28 500 år 1975 till
          </note>
          <note>
            147 000 för att vara mer exakt, Lennart Brunander, år
          </note>
          <note>
            1995.
          </note>
          <note>
            Mot den bakgrunden finns det anledning att nu skapa instrument
            för att hålla utvecklingen under kontroll och slå vakt om en hållbar
            utveckling i fjällvärlden.
          </note>
          <note>
            Fru talman! Jag övergår nu till att redovisa utskottets förslag
            till förändringar i lagstiftningar m.m. När det gäller planering
            av fjällområdena finns det ett gott regelsystem i plan- och bygglagen
            samt i naturresurslagen. Vi kan förvänta oss att bestämmelserna
            kommer att förfinas i den miljöbalk som nu bereds.
          </note>
          <note>
            För att ytterligare öka förankringen av planeringen föreslås
            att en speciell fjälldelegation inrättas med representanter från
            de berörda länsstyrelserna.
          </note>
          <note>
            Vi bygger också vidare på ett system som riksdagen fastställde
            1975. Regeringen ges möjlighet att se över de regleringsområden
            som finns samt att införa nya för att slå vakt om ostördheten
            i värdefulla och känsliga områden. Detta skall ske i nära samråd
            med berörda kommuner, länsstyrelser och lokala intressen.
          </note>
          <note>
            Vi ser det som nödvändigt med en lokal förankring av skyddsåtgärderna
            för att de skall kännas meningsfulla för ortsbefolkningen.
          </note>
          <note>
            Vi är också övertygade om att på detta sätt undviks många praktiska
            problem som kan uppstå, om man inte fullt ut känner till de lokala
            förhållandena.
          </note>
          <note>
            Kommunerna ges också möjlighet att inrätta egna regleringsområden
            för att komma till rätta med lokala problem.
          </note>
          <note>
            Nu stängs regleringsområdena inte helt från trafik.
          </note>
          <note>
            Det finns i dag skoterleder i dessa områden för att befolkningen
            skall kunna leva och bo där och få tillgång till rekreation. Nya
            skoterleder kommer att anläggas även i regleringsområdena i framtiden.
            Detta skall ske efter samråd med aktuell länsstyrelse.
          </note>
          <note>
            I budgetpropositionen föreslår regeringen att ett statsbidrag
            införs för anläggande av skoterleder och för information. Det
            handlar om 30 miljoner kronor under tre år.
          </note>
          <note>
            Utskottet ställer sig bakom regeringens förslag om att förbjuda
            körning med motordrivet fordon på snötäckt jordbruksmark, om det
            inte sker för bruk av marken. Då kan markägaren ge tillstånd till
            att få köra över marken och på enskilda vägar.
          </note>
          <note>
            Fru talman! Flitigt debatterat är förslaget om att införa hastighetsbegränsning
            för snöskotrar. Vi i utskottsmajoriteten har fastnat för att en
            begränsning till
          </note>
          <note>
            70 kilometer i timmen kan vara motiverat; detta för att begränsa
            bullret och för att öka säkerheten. Det är ju inte så trevligt
            för övriga friluftslivet heller om en skoterförare dundrar förbi
            med hög hastighet. Är det flera skoterförare blir det ju ännu
            värre.
          </note>
          <note>
            Utskottet anser att det i flera områden säkert är befogat att
            ha en lägre hastighetsbegränsning och föreslår därför att riksdagen
            beslutar att kommunerna får möjlighet att införa lokal hastighetsbegränsning.
          </note>
          <note>
            Det är inte bara i fjällen som vi nu föreslår skärpta regler
            för skoterkörning, utan det gäller också i landets känsliga skärgårdsområden.
            Länsstyrelser och kommuner får möjlighet att införa en reglering
            i dessa områden. Så sker redan i dag i Norrbottens län, och erfarenheterna
            är positiva. Skälen är naturligtvis desamma: Det gäller att minska
            buller och avgasnivåer och att bevara natur och kulturmiljöer.
            Men dessa begränsningar får inte onödigtvis hindra ortsbefolkningen
            eller hindra någon från att utöva sitt yrke.
          </note>
          <note>
            Som alla andra motorfordon släpper även skotrar ut avgaser. Ett
            problem med att begränsa utsläppen är att det handlar om tvåtaktsmotorer.
            Sådana är det betydligt svårare att rena. Bedömningen är den att
            vi kan få en internationell gemensam kravnivå efter år 2000. Det
            är inte troligt att den överensstämmer med dagens svenska miljöklassning.
            Det är därför bättre att vänta med denna miljöklassning och i
            stället ställa avgas- och bullerkrav på nya skotrar. Regeringen
            bedömer att det skall gå att till den 1 juli 1998 få fram skotrar
            som klarar de nya krav som i dagarna är anmälda till EU. Utskottets
            majoritet delar denna uppfattning.
          </note>
          <note>
            Fru talman! Det finns inget fordon med samma kraft och hastighet
            på land som snöskotern på vilket det inte ställs några behörighetskrav.
            Därför är det högst rimligt att samhället ställer samma krav på
            snöskotrar som ställs på andra fordon när det gäller ansvarstagande
            och försiktighet. Från denna utgångspunkt är det befogat att ställa
            krav på körkort för framförande av skoter. Regeringen och utskottsmajoriteten
            föreslår därför att det skall krävas minst traktorkörkort för
            att få framföra skoter. Detta är den lägsta körkortsnivån, som
            också i fortsättningen ger
          </note>
          <note>
            16-åringar möjlighet att skaffa behörighet för att få köra skoter.
          </note>
          <note>
            Utskottet är fullt på det klara med att detta kan vålla en del
            övergångsbesvär, framför allt för äldre personer som saknar körkort,
            men som framfört snöskoter i många år. Nu finns det i körkortslagen
            möjligheter till dispens. Utskottet anser att regeringen skall
            vara mycket generös med dispensmöjligheterna när förordningen
            skall skrivas.
          </note>
          <note>
            Mycket talar för ett speciellt körkort för skotrar.
          </note>
          <note>
            Problemet är då att ett helt nytt straffsystem måste utformas
            för att beivra brott utifrån det nya körkortet.
          </note>
          <note>
            Detta skulle öka byråkratin. Utskottet anser därför att det är
            bättre att använda ett befintligt system. Med detta körkortskrav
            blir det ingen förbättring av kunskaperna om förhållandena i fjällen
            och om annat som är speciellt för snöskotrar. Därför bör så snart
            som möjligt en speciell förarlicens för snöskotrar införas.
          </note>
          <note>
            En frivillig sådan finns det redan, och den utfärdas av skoterklubbar.
          </note>
          <note>
            Jag vill här berömma skoterklubbarnas insatser.
          </note>
          <note>
            Jag hoppas att de också i framtiden kommer att göra insatser
            för att öka kunskaperna om skotern och fjällmiljön. Det engagemang
            och den kunskap som klubbarna visar är det, menar utskottet, viktigt
            att ta till vara när det gäller utbildning för framtida förarlicens.
            Då får klubbarna också en naturlig kontakt med nya skoterförare,
            som kan göra klubbarna ännu livaktigare i framtiden. Om riksdagen
            beslutar enligt hemställan i utskottsbetänkandet kommer regeringen
            att närmare utreda hur en framtida förarlicens skall utformas.
          </note>
          <note>
            Också för rennäringen kommer miljömål att ställas som innebär
            att denna näring skall bedrivas på ett långsiktigt uthålligt sätt.
            Det kommer också att utformas krav på barmarksgående fordon för
            att förhindra att marken skadas. Dessa nya regler skall träda
            i kraft år 2000.
          </note>
          <note>
            Fru talman! Trots att 17 reservationer har fogats till betänkandet
            kan jag konstatera att det finns en samstämmighet när det gäller
            att vidta åtgärder för att säkra en hållbar utveckling i fjällvärlden.
            Jag skall kommentera några av reservationerna.
          </note>
          <note>
            Lennart Brunander och Centern vill förbjuda skoterkörning, med
            undantag för vissa på vissa leder. Vi kunde naturligtvis ha gått
            så långt, men majoriteten anser att de som bor i den landsända
            som är snötäckt mer än halva året självklart skall ha möjlighet
            till fritid och rekreation. Dessutom är turismen en stor inkomstkälla
            för fjällbefolkningen. Det tycker vi är ett mycket starkt regionalpolitiskt
            argument.
          </note>
          <note>
            Vad svarar Lennart Brunander den fjällbefolkning som med Centerns
            förbudsförslag berövas sin möjlighet till rekreation och fritidsaktiviteter?
          </note>
          <note>
            Moderaterna vill inte införa hastighetsbegränsning eller behörighetskrav.
            Men hastighetsbegränsning skall införas lokalt, eftersom övervakningen
            är bristfällig. Ola Sundell, tala om för oss andra vilka övervakningsresurser
            som finns för att kontrollera lokalt beslutade hastighetsbegränsningar,
            men inte de begränsningar som beslutas av riksdagen! Utskottet
            har vid sin behandling höjt hastighetsgränsen i regeringens förslag,
            50 kilometer i timmen, till 70 kilometer i timmen. Utskottet anser
            nämligen att en gräns vid
          </note>
          <note>
            50 kilometer vore att gå väl långt. Det går att hålla bullernivån
            nere genom att ställa krav på lägre nivåer.
          </note>
          <note>
            I dag på eftermiddagen fick jag ett telefonsamtal från en motortillverkare
            som sade att det redan går att klara de här kraven.
          </note>
          <note>
            Folkpartiet och Miljöpartiet däremot vill införa en hastighetsbegränsning
            till 50 kilometer i timmen.
          </note>
          <note>
            Skälen till att majoriteten avfärdat detta förslag har jag redan
            berört.
          </note>
          <note>
            Vänsterpartiets reservation om att begränsa skotrarnas prestanda
            i stället för hastighetsbegränsningar ser jag som något märklig.
            Hur långt, Maggi Mikaelsson, skall prestandan begränsas? Hur fort
            skall skotrarna få gå i framtiden - är det 50 eller 70 kilometer
            i timmen? Prestandan har inte bara med hastigheten att göra. Därför
            yrkar jag avslag på den reservationen.
          </note>
          <note>
            Till sist, fru talman, finns det en hel hög reservationer från
            Miljöpartiet. De är framför allt av två slag.
          </note>
          <note>
            De ena riktas mot befolkningen i fjällvärlden. Det frågas om
            det finns någon möjlighet för den att bo kvar och försörja sig
            där eller få någon rekreation.
          </note>
          <note>
            Den andra inriktningen är att norrlänningarna begriper ingenting,
            så besluten måste fattas i Stockholm.
          </note>
          <note>
            Jag skall ta några exempel. När det gäller utökade regleringsområden
            säger Miljöpartiet nej till lokalt samråd och vill att man skall
            rätta sig efter Miljövårdsberedningens betänkande. I sin reservation
            vill
          </note>
          <note>
            Gudrun Lindvall förbjuda skoterleder i nya regleringsområden.
            Hon har också motionerat om att det inte skall utgå något statsbidrag
            till skoterleder.
          </note>
          <note>
            Länsstyrelserna skall förbjudas att lämna dispens för transport
            av jaktvapen. Det är förbjudet att transportera jaktvapen med
            motordrivet fordon i terräng. Men länsstyrelserna kan bevilja
            en dispens. Men enligt
          </note>
          <note>
            Miljöpartiet begriper inte länsstyrelserna detta, utan dispensmöjligheterna
            måste begränsas till handikappade och yrkesutövare.
          </note>
          <note>
            Fru talman! Enligt regeringens och utskottets uppfattning handlar
            miljöpolitiken om att skapa möjligheter för människor att leva
            och bo i samklang med naturen utan att den långsiktigt skadas
            och utan att det gör det omöjligt för folk att bo kvar i sin bygd.
          </note>
          <note>
            Fru talman! Slutligen yrkar jag bifall till utskottets hemställan
            och avslag på samtliga reservationer.
          </note>
          <note type="speaker">
            Anf. 167 GUDRUN LINDVALL (mp) replik:
          </note>
          <note>
            Fru talman! När man hör Alf Eriksson börjar man undra om Alf
            Eriksson är medveten om vilket förslag regeringen har lagt fram.
            Det utgår nämligen från en hållbar utveckling i landets fjällområden
            enligt Miljövårdsberedningen. Det är grunden. Det är den regeringen
            till stor del har tagit som grund. Där är vi i
          </note>
          <note>
            Miljöpartiet överens med regeringen. Vad vi tycker är att regeringen
            skulle ha vågat genomföra förslaget litet fortare. När det här
            togs fram, framför allt när det gäller regleringsområden hade
            man långtgående samråd med kommuner och landsting, dvs. regionerna,
            därför att regeringen ville det så. Det samråd som Alf
          </note>
          <note>
            Eriksson efterlyser har redan skett. Vi är absolut inte emot
            ett samråd, men vi menar att när det varit ett samråd i samband
            med att Miljövårdsberedningen tog fram sitt betänkande om en hållbar
            utveckling i landets fjällområden, kanske det inte behöver göras
            igen.
          </note>
          <note>
            Då kanske kan man se till att regeringen genomför detta ganska
            skyndsamt. Men att det skall genomföras är i alla fall Miljöpartiet
            och regeringen överens om.
          </note>
          <note>
            Jag vet inte om Alf Eriksson är överens om att de förslag som
            finns i propositionen skall genomföras.
          </note>
          <note>
            Det låter inte riktigt så.
          </note>
          <note>
            Jag stöder alltså regeringens förslag men skulle önska att det
            gick att genomföra det litet fortare. Jag vet inte vilket förslag
            Alf Eriksson stöder. Är vi inte alls överens där?
          </note>
          <note>
            När det gäller transport av jaktvapen vill jag säga att om riksdagen
            enligt naturresurslagen slagit fast att fjällområdena är av riksintresse,
            måste vi också våga ta nästa steg och säga att det skall finnas
            vissa regler och att de skall antas här i riksdagen. Sedan skall
            naturligtvis detaljerna utformas i regionerna. Men säger vi att
            någonting är av riksintresse, oavsett om det ligger i Norrland,
            Skåne eller i Mellansverige, måste vi ta ett ansvar.
          </note>
          <note>
            I fråga om vapen fungerar det inte i praktiken.
          </note>
          <note>
            Alla får dispens. Då måste man se över det. Naturvårdsverket
            har gång på gång påtalat att de regler som vi har för jakten både
            när det gäller vapen och följande av djurspår inte fungerar. Det
            sker överträdelser gång på gång. Man fälls inte trots att reglerna
            finns.
          </note>
          <note>
            Är det då inte dags att se om reglerna kanske måste ändras?
          </note>
          <note type="speaker">
            Anf. 168 ALF ERIKSSON (s) replik:
          </note>
          <note>
            Fru talman! Det är roligt att höra att Gudrun Lindvall stöder
            regeringens förslag. Men hon har lämnat in en reservation om att
            det räcker med den beredning som Miljövårdsberedningen har gjort
            när det gäller nya regleringsområden. Enligt majoriteten gör det
            inte det, av formella skäl, för det finns ett beredningstvång.
            Det är en anledning. Den andra är att när jag besökt fjällvärlden
            - den hallänning jag är - har jag sett att det finns praktiska
            problem som inte blir lösta med Miljövårdsberedningens förslag.
            Därför tycker vi att det är angeläget att man nu har ett ordentligt
            samråd så att alla de praktiska problemen kan lösas i det lokala
            samrådet.
          </note>
          <note>
            Jag skulle vilja ställa en fråga till Gudrun Lindvall. Hon yrkade
            bifall till sin reservation om målinriktad skotertrafik. Vad är
            målinriktad skotertrafik?
          </note>
          <note>
            Vem har inte ett mål när man går, cyklar eller åker skoter? Jag
            har mycket svårt att tänka mig att man bara ger sig ut utan att
            ha någon som helst målsättning med sin färdväg.
          </note>
          <note type="speaker">
            Anf. 169 GUDRUN LINDVALL (mp) replik:
          </note>
          <note>
            Fru talman! Jag skall börja med regleringsområdena. Det framgår
            av både propositionen och betänkandet att regeringen avser att
            inrätta de regleringsområden som föreslås just för att skapa en
            möjlighet att få tysta områden i fjällen. Nu hör man av Alf
          </note>
          <note>
            Eriksson att det verkar vara tveksamheter om att inrätta dem.
            Det är ett av skälen till att Miljöpartiet har skrivit en reservation.
            Det är också skälet till att vi med anledning av budgetpropositionen
            har sagt att vi inte är beredda att anslå 30 miljoner till skoterleder
            förrän vi vet att regleringsområdena inrättas. Det kommer vi att
            ta upp i nästa debatt i ämnet i december. Det är alltså skälet
            till att vi säger nej till de 30
          </note>
          <note>
            miljoner som föreslås i budgetpropositionen till inrättande av
            skoterleder på tre år. Vi är alltså inte riktigt säkra på att
            man vågar göra det man säger i propositionen och betänkandet.
            När jag hör Alf Eriksson blir jag ännu mer tveksam.
          </note>
          <note>
            När det gäller målinriktad skotertrafik förmodar jag att Alf
            Eriksson har läst betänkandet om en hållbar utveckling i landets
            fjällområden. Där står det mycket väl beskrivet. Såvitt jag förstår
            är det här någonting som också diskuterats vid departementet och
            efterhand beklagats, det har vi hört, att man inte fick med det
            i propositionen. Hade vi fått en målinriktad skotertrafik hade
            en myndighetsperson kunnat stoppa en yngling som åker runt på
            en sjö för att se hur fort man kan köra. Det är ett typiskt exempel
            på en skoteråkning som inte har ett mål. Kör man runt biter man
            sig i svansen och kommer ingenvart. Det hade också gått att stoppa
            den okynnesåkning som innebär att man varvar så mycket man kan,
            så kör man upp en fjällsluttning och så kör man ner igen. Det
            är inte heller en åkning som kan sägas vara målinriktad.
          </note>
          <note>
            Båda de här typerna av skoteråkning orsakar dessutom mycket buller.
            Det utvecklas också mycket bra i
          </note>
          <note>
            Miljövårdsberedningens betänkande. Om Alf Eriksson som talesman
            för den här propositionen från Socialdemokraterna inte har läst
            det beklagar jag det.
          </note>
          <note>
            Där framgår mycket klart vad vi avser. Det står här klart och
            tydligt, liksom i vår reservation.
          </note>
          <note type="speaker">
            Anf. 170 ALF ERIKSSON (s) replik:
          </note>
          <note>
            Fru talman! Nu är det inte Miljövårdsberedningens betänkande
            vi behandlar utan jordbruksutskottets betänkande. Nej, det finns
            inga tveksamheter att inrätta nya regleringsområden. Men det finns
            en tveksamhet om var de exakta gränserna skall gå. Det är därför
            som det är nödvändigt att ha det utökade rådslaget.
          </note>
          <note>
            Sedan om målinriktad skotertrafik. Naturligtvis är det inte så
            som Gudrun Lindvall säger.
          </note>
          <note>
            Skall man ha en målinriktad skotertrafik måste man också redogöra
            för vilka mål som är tillåtna respektive inte tillåtna. Det blir
            nog rätt tufft att utforma en heltäckande beskrivning.
          </note>
          <note>
            Gudrun Lindvall, jag är också medveten om att det förekommer
            lagöverträdelser när det gäller jakt på t.ex. järv. Men vad är
            det som blir bättre om vi stiftar en lag två gånger? Sådan jakt
            är ju redan förbjuden.
          </note>
          <note>
            Det är förbjudet att jaga vilt med terränggående motorfordon.
            Det problemet går alltså inte att lösa på det sättet.
          </note>
          <note type="speaker">
            Anf. 171 OLA SUNDELL (m) replik:
          </note>
          <note>
            Fru talman! Jag tänkte inleda med att vara litet snäll.
          </note>
          <note>
            Alf Eriksson inledde sitt brandtal med uppmaningen att vi inte
            skulle lägga oss i när det gäller det lokala ansvaret. Jag tycker
            att Alf Eriksson borde utveckla den uppmaningen.
          </note>
          <note>
            Att inte lägga sig i innebär för vår del just det som vi har
            sett under 15 års tid. Hade jag tagit del av denna proposition
            för 15 år sedan hade jag i allt väsentligt skrivit under på allt
            som där hade stått. Men under den här perioden är det mycket som
            har hänt när det gäller förbättringar för miljön. Det handlar
            om alla hundratals byföreningar, Sälenprojektet m.m. som alla
            bidragit till att försöka lösa detta problem, vilket jag tidigare
            här i kväll har försökt att ge exempel på.
          </note>
          <note>
            Jag skulle kunna bli upprörd, men jag blir inte det.
          </note>
          <note>
            Jag tycker att Alf Eriksson borde klarlägga sin synpunkt om att
            man inte skall lägga sig i.
          </note>
          <note>
            Traktorkörkort och skoterkörning har inget samband. Det var många
            år sedan som man skilde motorcykelkörkortet från bilkörkortet.
            Man kan inte köra motorcykel bara för att man har lärt sig att
            köra bil.
          </note>
          <note>
            Samma princip är relevant just när det gäller skoteråkning. Att
            köra traktor i Stockholmsområdet eller i Malmö är inte samma sak
            som att köra skoter i
          </note>
          <note>
            Norrland. Förklara varför traktorkörkortet automatiskt ger kunskap
            om miljö och fauna och om var man får och inte får köra, herr
            Eriksson!
          </note>
          <note type="speaker">
            Anf. 172 ALF ERIKSSON (s) replik:
          </note>
          <note>
            Fru talman! Att inte lägga sig i är ett uttryck som under de
            senaste veckorna har framkommit vid telefonsamtal, i brev och
            i massmedierna. Men detta är den ena ytterligheten i debatten.
            När man fått tänka efter borde skoterklubbar, föreningar, kommuner
            och länsstyrelser vara betjänta av att få det instrument som vi
            nu är beredda att fatta beslut om. Jag är också övertygad om att
            även dessa intressenter är måna om att värna en positiv utveckling
            i våra fjällområden.
          </note>
          <note>
            Jag känner mycket väl igen frågeställningarna kring traktorkörkort.
            Jag har hört dem flera gånger.
          </note>
          <note>
            Men traktorkörkortet i sig är inte tillämpbart på snöskoter.
            Det har aldrig varit avsikten. Vi kunde ha infört krav på körkort
            för bil, som polisen har förordat. Men då hade vi utestängt alla
            16-18-åringar från möjligheten att köra snöskoter. Därför valde
            vi ett steg längre ned.
          </note>
          <note>
            Precis som jag sade i mitt inlägg är skälet för detta att ställa
            krav på ansvar hos dem som kör snöskoter, ett motsvarande krav
            på ansvar som ställs på dem som kör traktor och bil. Dessutom
            vill vi införa ett sanktionssystem.
          </note>
          <note type="speaker">
            Anf. 173 OLA SUNDELL (m) replik:
          </note>
          <note>
            Fru talman! Vem är det som har frågat efter regleringar, hastighetsbegränsningar
            och förbud? Är det
          </note>
          <note>
            Länsstyrelsen i Östersund som har frågat? Är det
          </note>
          <note>
            Malungs kommun som har frågat? Är det kirunaborna som har frågat
            efter dessa begränsningar?
          </note>
          <note>
            Vistas man i verkligheten uppe i Norrland, då upplever man det
            som jag har beskrivit, nämligen att detta löser människor bäst,
            enklast, effektivast och miljövänligast på plats utan inblandning
            av centrala beslutsmyndigheter och av era önskemål att styra och
            ställa ute i bygderna så långt det är möjligt.
          </note>
          <note>
            Sedan vill jag ta upp detta med sanktionsmöjligheterna. Om jag
            kör berusad på min skoter och en polis kommer på mig så åker jag
            dit, även med de regler som gäller i dag. Åker jag skoter på allmän
            väg och blir upptäckt - mot förmodan, därför att det finns inte
            många poliser i dessa distrikt - så åker jag dit. Det finns hur
            många exempel som helst på att man redan i dag åker fast om man
            framför skotern på ett felaktigt sätt i vår natur. Detta är inget
            argument för vare sig det ena eller andra.
          </note>
          <note>
            Men förklara varför just traktorkörkortet skulle underlätta sanktionsmöjligheter!
            De finns redan i dag.
          </note>
          <note>
            Om Alf Eriksson åker upp till Norrland och skådar dessa exempel
            kommer han att uppleva att verkligheten minsann har sprungit i
            kapp både propositionen och betänkandet.
          </note>
          <note type="speaker">
            Anf. 174 ALF ERIKSSON (s) replik:
          </note>
          <note>
            Fru talman! Det finns faktiskt folk i Norrland som har ställt
            krav på ytterligare instrument för att kunna få ordning på skotertrafiken.
            Jag har träffat på sådana människor, och jag tror dem.
          </note>
          <note>
            Det är inte lokalbefolkningen i fjällvärlden som hittar på bus.
            Buset kommer någon annanstans ifrån.
          </note>
          <note>
            Man vill ha instrument för att kunna komma till rätta med detta.
            Därför är det vår skyldighet att bidra med detta instrument.
          </note>
          <note>
            Jag vet att Ola Sundell inte har rätt till fler repliker, men
            det vore intressant att i något sammanhang få svar på den fråga
            som jag ställde från talarstolen:
          </note>
          <note>
            Vilka är det som kan bevaka lokala hastighetsbegränsningar men
            inte de hastighetsbegränsningar som riksdagen fattat beslut om?
          </note>
          <note type="speaker">
            Anf. 175 LENNART BRUNANDER (c) replik:
          </note>
          <note>
            Fru talman! Alf Eriksson gör precis som Gudrun
          </note>
          <note>
            Lindvall. De beskriver vårt förslag var och en på sitt speciella
            sätt. Men de kommer till helt olika slutsatser. Det bevisar att
            dessa slutsatser inte kan vara särskilt rimliga.
          </note>
          <note>
            Vårt förslag innebär inte att vissa får köra skoter medan andra
            inte får göra det. Förslaget innebär att det blir en begränsad
            möjlighet att köra skoter på många ställen i fjällvärlden just
            därför att det inte är lämpligt att framföra skoter där. Både
            med hänsyn till den biologiska mångfalden och med hänsyn till
            den fjällbefolkning som bor där bör man inte köra skoter inom
            dessa områden.
          </note>
          <note>
            Man kan då fråga sig varför inte regeringen vågade att lägga
            fram ett mera långtgående förslag. Det fanns tre förslag från
            Miljövårdsberedningen att välja på, men man valde det sämsta från
            miljöskyddssynpunkt.
          </note>
          <note>
            Vad jag skulle svara fjällbefolkningen? Jo, jag skulle svara
            att vårt förslag ger folk möjlighet att köra skoter men också
            att få lugn och ro. På det sättet kunde man bjuda in alla turister
            och de människor som vill komma dit till områden där de skall
            vistas.
          </note>
          <note type="speaker">
            Anf. 176 ALF ERIKSSON (s) replik:
          </note>
          <note>
            Fru talman! Det förekommer olika tolkningar av
          </note>
          <note>
            Lennart Brunanders budskap. Det kan beror på hur
          </note>
          <note>
            Lennart Brunander framställer det. Av reservationen läser jag
            ut att det är vissa som skall få köra skoter på vissa ställen.
            Det står ingenting om vilka dessa
          </note>
          <note>
            "vissa" är och inte heller vad som menas med "vissa"
          </note>
          <note>
            ställen.
          </note>
          <note>
            Men Lennart Brunander fick det med sitt anförande i talarstolen
            att framstå som att det satt fullt av skoterförare på läktaren,
            som han skulle tala väl för och tala om att detta inte innebär
            något förbud alls.
          </note>
          <note>
            Enligt mitt ordförråd och ordens betydelse är ett förbud ett
            förbud.
          </note>
          <note>
            Anf. 177 LENNART
          </note>
          <note>
            BRUNANDER (c)replik:
          </note>
          <note>
            Fru talman! Jag tror ändå, Alf Eriksson, att vi är ganska överens
            om att vi inte skall utrota skotern från jordens yta. Vill man
            skydda områden, måste man ha möjlighet att göra det. Det gör man
            ju bäst genom ett generellt förbud och utifrån detta öppna de
            områden som man anser lämpliga, där man kan köra skoter utan att
            orsaka alltför stor skada. Alf Eriksson och andra gör tolkningar
            utifrån sina egna förslag för att försöka framställa dem så rimliga
            som möjligt, vilket är helt mänskligt. Men tolkningarna blir för
            den skull inte mer riktiga.
          </note>
          <note type="speaker">
            Anf. 178 MAGGI MIKAELSSON (v) replik:
          </note>
          <note>
            Fru talman! Jag sade i mitt huvudanförande att det krävs enkla
            och tydliga spelregler. Vi är överens om att regleringsområdena
            behöver utökas. Även om en stor del av områdena, drygt hälften,
            i dag är skyddade
          </note>
          <note>
            - det har förekommit olika siffror i debatten - betyder det trots
            allt att nästan hälften av fjällmarkerna är öppna för anläggning
            av skoterleder och annat.
          </note>
          <note>
            Men problemet i dag är ju miljöpåverkan. Här måste man se våra
            två reservationer i ett sammanhang. Det handlar om att begränsa
            utsläppen, att stimulera till köp av miljöanpassade skotrar och
            se till att man inte behöver köpa de allra kraftigaste maskinerna.
            En vanlig fjällbo, som använder skoter i rekreationssyfte, behöver
            rimligtvis inte ha en skoter som man kan köra i 220 kilometer
            i timmen med. Vi har inte fått något svar över huvud taget just
            på att man genom ekonomiska styrmedel kan stimulera till köp av
            miljöanpassade skotrar. Jag skulle gärna vilja ha ett svar på
            den frågan.
          </note>
          <note type="speaker">
            Anf. 179 ALF ERIKSSON (s) replik:
          </note>
          <note>
            Fru talman! Jag berörde ju redan i mitt anförande att vi kan
            förvänta oss att få internationella regler för ekonomiska styrmedel
            när det gäller snöskotrar. Det finns inga skotertillverkare i
            Sverige, och den svenska marknaden lär vara tre procent, så där
            har vi ett visst problem. Men i avvaktan på internationella regler
            kan vi ju, som vi också föreslår i betänkandet, införa begränsningar
            av avgasutsläpp och begränsningar när det gäller bullernivåer.
            Jag har gott hopp om att detta skall vara möjligt.
          </note>
          <note>
            Jag vill att Maggi Mikaelsson skall svara på den fråga som jag
            ställde. Är det så att det över huvud taget är möjligt att begränsa
            prestandan på snöskotrarna till under 220 kilometer i timmen?
            Men hur långt skall man gå? Jag finner det inte vara en enkel
            lösning, för snöskotrarna skall inte bara kunna köras i en viss
            hastighet, eftersom vissa också används som dragfordon. Att använda
            en snöskoter, som är strypt till 50 kilometer i timmen, som dragfordon
            torde inte vara möjligt. Därför har majoriteten valt att sätta
            en hastighetsgräns.
          </note>
          <note type="speaker">
            Anf. 180 MAGGI MIKAELSSON (v) replik:
          </note>
          <note>
            Fru talman! Alf Eriksson, jag kanske var otydlig i min förra
            replik men jag sade att våra två reservationer måste ses i ett
            sammanhang. Självfallet kan man begränsa prestandan på en skoter,
            så att styrkan kan utnyttjas utan att den för den skull är så
            snabb. Det är inga tekniska svårigheter att lösa ett sådant problem.
          </note>
          <note>
            Jag ställer upp på hårdare krav på avgasutsläppen.
          </note>
          <note>
            Det är ju litet grand att använda piska. Men vad jag efterlyser
            är moroten, nämligen att man skall stimulera köp av mer miljöanpassade
            skotrar. Det kan t.ex.
          </note>
          <note>
            ske genom en differentierad försäljningsskatt, som gör det mindre
            attraktivt att köpa de riktiga bjässarna som faktiskt inte behövs.
            Det har faktiskt skett en förändring i försäljningsutvecklingen
            i Sverige. I dag förekommer mycket mer reklam för de riktigt tuffa,
            snabba skotrarna. Det är klart att de är lockande, på samma sätt
            som bilar skall ha många hästar under huven.
          </note>
          <note>
            Men det är inte det som behövs, om man skall leva upp till kravet
            i betänkandet, att man skall köra i max
          </note>
          <note>
            70 kilometer i timmen.
          </note>
          <note type="speaker">
            Anf. 181 ALF ERIKSSON (s) replik:
          </note>
          <note>
            Fru talman! Helt kort till Maggi Mikaelsson: Vi är överens om
            att det så småningom behövs ekonomiska styrmedel. Låt oss gemensamt
            arbeta för internationella överenskommelser som är effektiva.
            Vi får ha litet tålamod, och tiden går fort. Om några år kan de
            komma att gälla hela skotermarknaden. Avgasproblemet är ett globalt
            problem.
          </note>
          <note type="speaker">
            Anf. 182 LENNART FREMLING (fp) replik:
          </note>
          <note>
            Fru talman! Jag uppskattar att Alf Eriksson tar sin utgångspunkt
            i behovet av att skapa en hållbar utveckling och att han framhåller
            att regeringen värnar om den biologiska mångfalden. Vi i Folkpartiet
            stöder regeringens förslag.
          </note>
          <note>
            Men socialdemokraterna i utskottet gör ju en avsevärt annorlunda
            bedömning än regeringen när det gäller hastighetsgränsen. Normalt
            ger hastighetsgränser för vägtrafik intryck av att man faktiskt
            kan hålla den hastighet som anges, oavsett hur naturen ser ut.
          </note>
          <note>
            Ofta går det inte att köra i 70 kilometer i timmen eller kanske
            inte ens i 50 kilometer i timmen med bibehållen säkerhet. Turister
            som hyr skotrar tar säkert i början stora och onödiga risker av
            okunskap. Skoterklubbarna medverkar ju på ett väldigt fint sätt
            till att kunskap både om risker och om natur och miljö sprids
            till skoterägare. Men den turist som hyr en skoter skulle också
            ha ett bra stöd av en generell hastighetsgräns till 50 kilometer
            i timmen. Som sagt bedömer vi att regeringen här har gjort en
            rimlig avvägning.
          </note>
          <note type="speaker">
            Anf. 183 ALF ERIKSSON (s) replik:
          </note>
          <note>
            Fru talman! Jag blir inte klok på detta, därför att för mig gäller
            att en hastighetsgräns inte får överskridas. Det finns väl ingenting
            som säger att man inte får köra saktare. De turister som kommer
            till fjällen har ingen känsla av att de måste köra i 70 kilometer
            i timmen. Jag tror att de som har körkort och som tar det stora
            ansvar som de nu åläggs kommer att anpassa hastigheten efter naturens
            förutsättningar.
          </note>
          <note>
            Att vi har höjt hastighetsgränsen från 50 kilometer i timmen
            till 70 kilometer i timmen kan jag erkänna har litet grand att
            göra med övervakningen. En hastighetsbegränsning skall kännas
            meningsfull. Vi har en känsla av att hastighetsgränsen 50 kilometer
            i timmen vore att gå för långt. Det skulle inte upplevas som meningsfullt.
            Därför skulle en sådan hastighetsgräns förmodligen överskridas.
            Vi har därför höjt gränsen till 70 kilometer i timmen, som kan
            upplevas som en acceptabel maxhastighet.
          </note>
          <note type="speaker">
            Anf. 184 LENNART FREMLING (fp) replik:
          </note>
          <note>
            Fru talman! Rent lagligt är det självfallet så, som
          </note>
          <note>
            Alf Eriksson säger, att man inte måste hålla maxhastigheten.
            Men det finns ju också något som i sammanhanget kallas för psykologi.
            Vi vet att många bilförare resonerar ungefär så, att hastighetsgränsen
            faktiskt anger den hastighet som man kan köra. Jag menar att om
            man vill sätta gränsen så högt är det bättre att i stället lita
            på det personliga ansvaret, för det är faktiskt det man gör när
            man sätter en gräns vid 70 kilometer i timmen. Då är det bättre
            att inte ha någon gräns alls, och i stället lita på att folk tar
            och känner ett personligt ansvar.
          </note>
          <note>
            Låt mig också kommentera diskussionen om prestanda. Om man med
            tekniska medel inför gränsen är det inte nödvändigt att göra det
            bara genom att göra motorn svag och ha en låg motorstyrka. Det
            finns andra tekniska metoder. Man kan t.ex. införa hastighetsbegränsare,
            som man redan har gjort på långtradare. Detta är förstås tekniskt
            dyra grejer, och jag förmodar att de inte är särskilt lämpliga
            för skotrar. Men det borde gå att fördjupa diskussionen kring
            detta. Jag tror att den diskussionen skulle vara mer riktig. Och,
            som sagt, prestanda behöver inte alls bara handla om hästkrafter.
            Det finns flera sätt att hantera detta.
          </note>
          <note>
            Det är naturligtvis beklagligt att den frivilliga överenskommelse
            med branschen som en gång i tiden fanns har brutits. Det har ju
            också pressat fram behovet av att införa dessa regler.
          </note>
          <note type="speaker">
            Anf. 185 ALF ERIKSSON (s) replik:
          </note>
          <note>
            Fru talman! I de områden där man upplever att 70
          </note>
          <note>
            kilometer i timmen är en för hög hastighet har kommunerna instrumentet
            att ytterligare begränsa hastigheten. Det skall inte vara några
            problem att man tycker att det går för fort på vissa håll. Jag
            tror att lokalbefolkningen och kommunerna är så pass kloka så
            att de ser var man behöver dra ned hastigheten ytterligare.
          </note>
          <note>
            När det gäller prestanda vill jag säga att vi har väl varit unga
            allihop, och haft mopeder som varit begränsade till en viss hastighet.
            Det är väl rätt många av oss som det har kliat i fingrarna på
            för att försöka få de där mopederna att gå litet fortare. Det
            är ganska enkelt, och det är lika enkelt med snöskotrar.
          </note>
          <note type="speaker">
            Anf. 186 ULF BJÖRKLUND (kd):
          </note>
          <note>
            Fru talman! Fjällområdet har under de senaste åren blivit alltmer
            påverkat av mänskliga aktiviteter.
          </note>
          <note>
            Med tanke på de mycket stora natur- och kulturvärden som finns
            i fjällen är det viktigt att noga beakta de skador och miljöförsämringar
            som har fortskridit under en längre tid.
          </note>
          <note>
            Många anspråk på mark har ställts, och ställs fortfarande, i
            fjällområdet. Det gäller bl.a. vattenkraftutbyggnad, mineralutvinning,
            fjällnära skogsbruk och fjällturism. Även påverkan från rennäringen
            och terrängkörningen har ökat i stor omfattning. Det finns många
            exempel på intressekonflikter. Därtill kommer nedfall av försurande
            och andra miljöskadliga ämnen.
          </note>
          <note>
            Vissa områden i fjällvärlden uppvisar långt gångna miljöskador.
            Känsligheten för slitage är stor. Mot bakgrund av detta miljöhot
            och fjällområdenas stora natur- och kulturvärden instämmer Kristdemokraterna
            i bedömningen att det finns starka skäl att nu vidta ytterligare
            åtgärder för en hållbar utveckling.
          </note>
          <note>
            Utgångsläget måste först och främst vara att de som bor i fjällregionen
            måste ges möjligheter till arbete, utbildning, trygghet och livskvalitet
            inom ramen för vad naturen tål. Utvecklingen i fjällområdet måste
            självfallet också beakta den samiska befolkningens kultur och
            deras rätt till nyttjande av fjällområdet samt rennäringens möjligheter
            att utvecklas i ett modernt samhälle. Samtidigt måste rennäringen
            liksom andra näringar bedrivas i sådana former att naturen inte
            tar skada. Samerna har av tradition haft kunnande och ansvar för
            att värna och respektera samspelet mellan marken, vädret, växter,
            djur och människor i det samiska området. De har ofta kunskap,
            förmåga och känsla och har brukat landområdena utan att förbruka.
          </note>
          <note>
            Samisk turism är ett relativt outvecklat område, även om flera
            positiva exempel naturligtvis finns.
          </note>
          <note>
            Möjligheter finns att bygga vidare på det samiska områdets särprägel
            och utveckla nya företag med inriktning på s.k. eko- och kulturturism
            med natur- och kulturupplevelser som huvudingrediens. Det är viktigt
            att samer själva tar initiativ till och ansvar för denna utveckling
            för att kunna anpassa aktiviteterna till de samiska traditionella
            näringsformerna i samklang med renskötseln och miljön. Att vidga
            samebyarnas möjlighet till näringsverksamhet är nödvändigt för
            att få större valfrihet och möjlighet för fler samer att bo och
            verka i de traditionella samiska bosättningsområdena. Det handlar
            om att känna tillhörighet och samverkan med alla samer oberoende
            av yrkeskategori. Detta kan skapa ett bredare samiskt samhälle
            med bättre identitet och ökat självförtroende åt den samiska befolkningen.
            Här gäller det att ta vara på det vidgade samebybegreppet - den
            öppna samebyn - som länge har debatterats och som nu äntligen
            börjar få gehör också i denna kammare, efter stora påtryckningar
            från bl.a. bostadsutskottet.
          </note>
          <note>
            Kristdemokraterna välkomnar regeringens förslag om miljömål för
            rennäringen. Det överensstämmer med det samiska miljöarbetet som
            pågått sedan flera år tillbaka. Redan 1986, vid den nordiska samekonferensen,
            antogs ett samiskt miljöprogram som omfattar dels en samisk miljösyn,
            dels ett handlingsprogram för att bevara och främja miljön.
          </note>
          <note>
            Det är också positivt att regeringen initierar ett mer utvecklat
            system för renbetesinventeringar. Det påpekade bostadsutskottet
            i sitt betänkande BoU11, och senare även riksdagen i ett tillkännagivande
            till regeringen redan under vintern 1994. Kristdemokraterna välkomnar
            således regeringens avsikt att redovisa en ny inventeringsmetodik,
            även om tidpunkten hösten 1997 är väl sen. Det brådskar att slutföra
            det påbörjade inventeringsarbetet så att eventuell överbetning
            snart kan konstateras. Åtgärdsprogram för att komma till rätta
            med överbetning bör snarast utarbetas i samarbete med samebyarna.
          </note>
          <note>
            Vidare instämmer vi kristdemokrater i att det centrala myndighetsansvaret
            för rennäringen tills vidare ligger kvar hos Jordbruksverket samtidigt
            som vi vill markera att Sametinget inom ett utvidgat ansvarsområde
            på sikt bör överta dessa uppgifter.
          </note>
          <note>
            Jag skall nu beröra terrängkörningsfrågorna. Mot bakgrund av
            att antalet skotrar ökat sedan 1975 från ca 28 000 till närmare
            190 000 menar Kristdemokraterna att det enda rimliga, om vi skall
            kunna säkerställa en långsiktigt hållbar utveckling i fjällvärlden,
            är ett generellt förbud mot skoterkörning utom på tillåtna leder
            och i vissa områden. Från detta generella förbud kan möjligheter
            att ge dispens finnas. Erfarenheterna från Norge och Finland visar
            att det är möjligt med ett sådant alternativ också för Sverige.
            Enhetlighet i Norden är dessutom en fördel. Utgångspunkten skall
            alltså inte vara att allting är tillåtet och att man utifrån det
            gör restriktioner, utan principen skall vara att vi skall vara
            försiktiga i denna fantastiska miljö.
          </note>
          <note>
            Med andra ord blir det en typ av försiktighetsprincip.
          </note>
          <note>
            När man utformar de konkreta föreskrifterna om på vilka leder
            och i vilka områden trafik skall vara tillåten respektive i vilka
            fall särskild dispens skall ges skall detta ske utifrån en helhetssyn
            där man noga beaktar såväl miljövärden som att skapa möjligheter
            för glesbygden i dessa områden att ha ett levande näringsliv och
            serviceutbud. Självfallet måste föreskrifter också möjliggöra
            att vissa beslut kan fattas lokalt. Då först blir de bättre anpassade
            till verkligheten och då ökar också förståelsen och efterlevnaden.
          </note>
          <note>
            Vi kristdemokrater avvisar dessutom förslag om en generell hastighetsbegränsning
            om 50 kilometer i timmen. Vi avvisar också jordbruksutskottets
            förslag i betänkandet om 70 kilometer i timmen. Möjligheten att
            kontrollera efterlevnaden är ytterst låg, och det rimmar illa
            med vår syn på rättssamhället att skapa lagar som i onödan kommer
            att göra människor kriminella. Det är rimligare är att man låter
            lokala hänsyn styra hastighetsbegränsningen där det skall finnas
            olika gränser beroende på terräng och omgivning.
          </note>
          <note>
            Fru talman! Kristdemokraterna har inte någon ordinarie ledamot
            i jordbruksutskottet. Därför har vi inte heller deltagit i beredningen
            av den här propositionen. Jag vill därför klargöra att vi naturligtvis
            står bakom hela vår motion Jo35, men vi kommer här att koncentrera
            oss på att stödja de reservationer som är aktuella för oss. Det
            är nr 2, 6 och 8.
          </note>
          <note type="speaker">
            Anf. 187 GUDRUN LINDVALL (mp) replik:
          </note>
          <note>
            Fru talman! Jag har två korta frågor till Ulf
          </note>
          <note>
            Björklund. För det första talar Ulf Björklund sig mycket varm
            för samisk turism. Jag vill därför fråga
          </note>
          <note>
            Ulf Björklund om han, liksom Miljöpartiet, anser att den utformning
            småviltsjakten i fjällen har fått faktiskt till en del omöjliggör
            för samerna att utnyttja småviltsjakten som en del av sin turistnäring.
            Anser
          </note>
          <note>
            Ulf Björklund, liksom Miljöpartiet, att vi måste ha ett annat
            upplåtelsesystem för småviltsjakten? Det är den första frågan.
          </note>
          <note>
            Den andra frågan handlar om det generella förbudet som Ulf Björklund
            förespråkar. Vi kan se en effekt av det förbudet i den svenska
            fjällvärlden, framför allt i det område som heter BD 7 och som
            föreslås som ett regleringsområde i miljövårdberedningens förslag.
            Det ligger mellan Abisko och Riksgränsen.
          </note>
          <note>
            Där kan man se att en effekt av Norges mycket generella förbud
            är att man tar sin skoter och åker till
          </note>
          <note>
            Sverige. Därför vill jag fråga Ulf Björklund om han med generellt
            förbud i Sverige menar att vi skall ha ett generellt förbud som
            påminner om det norska, dvs.
          </note>
          <note>
            en mycket stor restriktivitet med leder. Menar Ulf
          </note>
          <note>
            Björklund i så fall att många av de leder som finns i dag skall
            förbjudas?
          </note>
          <note>
            Fru talman! Jag vill också lägga till att Miljöpartiet naturligtvis
            ställer sig bakom alla reservationer vi har, även om jag inte
            har yrkat bifall till alla. Jag glömde detta förra gången.
          </note>
          <note type="speaker">
            Anf. 188 ULF BJÖRKLUND (kd) replik:
          </note>
          <note>
            Fru talman! Jag tror att Kristdemokraterna och
          </note>
          <note>
            Miljöpartiet står varandra väldigt nära när det gäller småviltsjakten.
            Vi menar också att det hade varit en fördel om samerna hade getts
            möjligheter att administrera och sköta det som har med småviltsjakten
            i fjällen att göra. Det hade på många sätt skapat möjligheter
            till sysselsättning i glesbygdernas glesbygd.
          </note>
          <note>
            Det hade också skapat möjligheter för människor att få deltidssysselsättningar
            som kunde göra det möjligt att leva kvar och bo där. Jag tror
            att vi står varandra mycket nära i den frågan.
          </note>
          <note>
            När det gäller det generella förbudet menar jag att den psykologiskt
            riktiga modellen är att detta är någonting som vi skall upplåta
            och inte ta för givet att allt är upplåtet från början. Det är
            den generella principen. Av psykologiska skäl skall vi vara försiktiga
            här. Vi skall naturligtvis ge möjligheter till upplåtelse, men
            ändå ha stor restriktivitet. Jag har inte i detalj tänkt igenom
            vilka områden detta skulle kunna beröra. Det är möjligt att det
            är så - jag har inte den kunskapen - att man i Norge har en mycket
            hård restriktivitet. Jag menar att man trots allt, lokalt här
            i Sverige där man har kännedom om området på ett mycket bra sätt,
            skall kunna vara med och påverka vilka områden som skall upplåtas.
            Men jag medger att man får pröva sig fram här. Jag anser att den
            psykologiskt generella principen är viktig i det här fallet, dvs.
            att man ger rätt till upplåtelse. Det är utgångspunkten.
          </note>
          <note type="speaker">
            Anf. 189 GUDRUN LINDVALL (mp) replik:
          </note>
          <note>
            Fru talman! Jag är glad att vi är överens om småviltsjakten.
            Det har ju kommit en mycket bra utvärdering som Naturvårdsverket
            och Sametinget har gjort.
          </note>
          <note>
            Jag hoppas att den kommer att leda till ett förslag från regeringen
            så småningom.
          </note>
          <note>
            När det gäller det generella förbudet kan vi se att det finns
            ganska många restriktioner runt vad man får göra och inte göra
            med en skoter. Om man tittar på de lagar, regler och förordningar
            som existerar kan vi se att man inte får åka på ett sådant sätt
            att det orsakar skada på natur. Man får inte åka på ett sådant
            sätt att det orsakar buller osv. Såvitt jag förstår av Ulf
          </note>
          <note>
            Björklund skulle de regler som finns redan i dag egentligen täcka
            det generella förbud Kristdemokraterna förespråkar.
          </note>
          <note>
            Miljöpartiet menar att det finns behov av att det är tyst någonstans
            i fjällen. Med det förslag som Ulf
          </note>
          <note>
            Björklund nu presenterar som ett generellt förbud, dvs. att man
            bara får åka efter leder, riskerar vi att få det så som vi har
            det i dag, nämligen att det i princip ligger en skoterled i botten
            på varje dalgång. Hela dalen är bullerstörd, och det finns ingenstans
            där det är tyst. Ett sådant generellt förbud tycker jag skiljer
            sig otroligt mycket från det som finns i Norge, Ulf
          </note>
          <note>
            Björklund. Där är det så strikt att den som har en hytte på fjället
            kan inte ta sin skoter och åka till handelsboden. Det är stopp
            för detta. Man får inte åka någonstans.
          </note>
          <note>
            Jag undrar varför ni använder samma ord för det generella förbudet
            ni menar skall införas i Sverige som man har i Norge. Varför jämför
            ni de generella förbuden i Sverige och Norge - ert system och
            det norska systemet - när det de facto inte är samma sak?
          </note>
          <note>
            Ett generellt förbud i Norge är ett generellt förbud, men såvitt
            jag förstår är inte ert förbud ett generellt förbud. Varför försöker
            ni inte hitta nytt namn. Det skall vara tillåtet överallt som
            i dag. Det spelar ingen roll om det blir buller, bara vi ser att
            det är tillåtet just där det är tillåtet i dag. Sedan skall man
            bygga ut det vidare. Vad är det egentligen ni menar?
          </note>
          <note type="speaker">
            Anf. 190 ULF BJÖRKLUND (kd) replik:
          </note>
          <note>
            Fru talman! Jag menar det jag säger, Gudrun
          </note>
          <note>
            Lindvall. Det viktiga är den psykologiska grunden.
          </note>
          <note>
            Utgångsläget är att det handlar om att ge upplåtelserätt och
            inte tvärtom, dvs. allt är tillåtet. Jag tycker att det är en
            psykologiskt viktig princip.
          </note>
          <note>
            Samtidigt är det naturligtvis så att norrmän, svenskar och finländare
            borde samtala i de här frågorna om en gemensam praxis när det
            gäller det generella förbudet. Om jag uppfattar Gudrun Lindvall
            rätt kan det innebära att vi skall vara väldigt restriktiva. Jag
            har inte kunskap om det verkligen är så som Gudrun
          </note>
          <note>
            Lindvall beskriver det. Men jag är för restriktioner i sammanhanget.
            Diskussioner mellan de nordiska länderna i de här frågorna är
            viktiga, liksom i väldigt många andra frågor som bl.a. har med
            rennäringen att göra. Konventionen som kommer framöver talar ju
            för att ett nordiskt samarbete är viktigt i många avseenden. Detta
            kan vara en fråga som kan diskuteras där.
          </note>
          <note type="speaker">
            Anf. 191 LEO PERSSON (s):
          </note>
          <note>
            Fru talman! Jag vill i mitt anförande kommentera propositionen
            Hållbar utveckling i landets fjällområden och betänkandet som
            har kommit till med anledning av denna. Jag vill egentligen begränsa
            mig främst till tre områden som berör snöskotern och användandet
            av den.
          </note>
          <note>
            Det finns avsnitt som handlar om att det skall komma pengar till
            att anlägga skoterleder. Men det är litet otydligt uttryckt på
            vilket sätt dessa pengar skall användas. Kan man använda dem för
            drift av redan inrättade skoterleder? Eller är det bara till nya
            skoterleder som pengarna skall kunna användas?
          </note>
          <note>
            När man läser betänkandet kvarstår det några viktiga principfrågor
            som jag tycker att utskottet kunde ha åtgärdat innan man slutjusterade
            sitt betänkande.
          </note>
          <note>
            Jag skall beskriva detta något här. Miljövårdsberedningens betänkande
            beskrev problemen kring snöskotern på ett, som jag tyckte, mycket
            negativt sätt vad avser snöskotern som fritidsfordon. Miljövårdsberedningen
            har nu också kommit med ett betänkande som rör fritidsbåtarna
            i våra skärgårdar. Om man läser det föreslås det inte tillnärmelsevis
            så många inskränkningar som man åstadkom när man kom med det första
            betänkandet som gällde skotertrafiken.
          </note>
          <note>
            Vi som bor i glesbygden i de områden som det talas så mycket
            om här i kväll tycker att det är mycket frustrerande att man inte
            behandlar snöskotern och fritidsbåtarna samtidigt. Snöskotern
            är litet av en fritidsbåt i våra trakter, och en fritidsbåt motsvarar
            kanske en snöskoter i skärgårdarna. De här frågorna borde ha behandlats
            samtidigt.
          </note>
          <note>
            Jag vill först och främst understryka att jag naturligtvis känner
            ett stort eget miljöansvar. Jag tycker att man skall arbeta för
            att förbättra de brister som finns vad avser snöskotrar, snöskotrars
            utsläpp och andra störningar.
          </note>
          <note>
            Men man blir smått upprörd när man läser att småbåtstrafiken
            i Stockholms skärgård skall gå fri. Vi vet att utombordare och
            andra båtmotorer smutsar ned rätt så hyggligt i våra vattendrag.
            Det går ju nästan rakt igenom. Titta bara på bränsleförbrukningen!
          </note>
          <note>
            Visserligen påpekar miljövårdsberedningen att åtgärder skall
            vidtas mot utsläpp, buller och störningar från fritidsbåtar. Men
            det skall man skjuta på ett tag och fundera över. Man säger att
            1998-99 kan frågan möjligen komma upp till någon form av diskussion
            i det här huset.
          </note>
          <note>
            Den proposition som vi nu behandlar avser fjällområdena. Den
            var ändå litet hovsammare än Miljövårdsberedningens förslag. Jag
            vill ge jordbruksutskottet ett erkännande för att det betänkande
            som vi så småningom har att fatta beslut om ytterligare har förbättrat
            situationen på en del punkter. Men det känns ändå som att grundförslaget,
            som vi skall klubba igenom om ett tag, blir ett tvång som vi måste
            leva med.
          </note>
          <note>
            I de bygder jag kommer från känner vi att det inte finns några
            garantier för att det kommer att ges några restriktioner i fråga
            om fritidsbåtar. Det är ett bekymmer i det här sammanhanget att
            man inte behandlar frågorna samtidigt. Det sätt man gör det på
            gör att man gynnar fritidsbåtarna framför snöskotrarna. Jag vet
            att när det gäller fritidsbåtar finns det mycket starka organisationer.
            Det blir nog litet svårare att få igenom de åtgärder som skulle
            behövas på det området.
          </note>
          <note>
            Jag har tillsammans med en riksdagskamrat som heter Laila Bäck
            i en motion tagit upp tre viktiga områden som borde ha blivit
            tydligare beskrivna i det här betänkandet.
          </note>
          <note>
            Jag tänker mest på de ungdomar som nu måste skaffa sig ett traktorkort.
            Som vi har hört handlar det inte ett dugg om att man skall lära
            sig att köra snöskoter. Man får inte heller lära sig hur man tar
            hänsyn till flora och fauna i det område man färdas i.
          </note>
          <note>
            I stora delar av vårt land - i den del jag kommer från och i
            många andra delar - måste ungdomarna ta sig 15-20 mil för att
            komma till ett ställe där de kan ta traktorkort. Det stimulerar
            dem ju inte speciellt mycket till att anstränga sig för att göra
            det. Det känns inte riktigt bra. Och det handlar ju inte om att
            de skall lära sig att köra snöskoter och använda den på ett klokt
            sätt.
          </note>
          <note>
            Man borde i stället ha lyssnat än noggrannare på skoterorganisationerna
            och de klubbar som jag tycker gör ett så berömvärt arbete i att
            skola snöskoteråkarna. Jag tänker på den studieverksamhet som
            vi har hört talas om. Jag vet att SVEMO tillsammans med de lokala
            snöskoterklubbarna erbjuder ett mycket bra utbildningspaket. De
            skulle också ta på sig ansvaret för en efterföljande examination
            för förarlicensen, i stället för traktorkortet som kanske inte
            är riktigt trovärdigt.
          </note>
          <note>
            En förarlicens kan också dras in om föraren skulle missbruka
            den. Man följer då de principer som
          </note>
          <note>
            SVEMO tillämpar för olika typer av licenser.
          </note>
          <note>
            Utskottet har tyckt att det här inte är något bra förslag. Man
            förstärker faktiskt det som regeringen har sagt om att det nog
            skall till en förarlicens. Jag ser fram emot att en licens mycket
            snabbt kommer fram.
          </note>
          <note>
            Vad gäller EU:s hantering av körkortsfrågor säger man i det speciella
            direktivet från den 29 juli 1991 om körkort att kännedom om hur
            fordonet används och de regler som bör finnas med anledning av
            användandet skall vara vägledande. Men jag tycker att det är viktigt
            att utskottet nu också försöker bevaka detta att kunskap om flora
            och fauna tillförs förarlicensen när man skall åka snöskoter.
          </note>
          <note>
            Fru talman! Nästa fråga som jag vill beröra är införande av hastighetsbegränsning
            som i sig är litet grand verkningslös, i alla fall om man skall
            jaga fartsyndare. Polisen som skall göra det, har det ju litet
            knapert med resurser.
          </note>
          <note>
            Visserligen har man fastnat för 70 kilometer i timmen som en
            sorts generell hastighet. Det är ju ett steg i rätt riktning och
            kan ge färre missbrukare. Vi som har motionerat i den här frågan
            tycker att det egentligen är litet onödigt att införa en hastighetsbegränsning.
            Genom ett gott arbete från skoterklubbar och andra kommer man
            att sköta det här och klara av det på lokal nivå. Det har vi också
            sagt i vår motion.
          </note>
          <note>
            Det finns en fråga till som jag tycker är väldigt viktig att
            ta upp. Det gäller det införande av regleringsområden som beskrivs.
            Utskottet skriver i sitt betänkande att det är av vikt att kommunerna
            ges ett stort inflytande över områdena och lederna. Man skriver
            vidare att regeringens samråd med kommunerna uppenbarligen avser
            att tillgodose önskemål om ett sådant inflytande. Utskottet skriver
            också att det kan antas att regeringen kommer att lägga stor vikt
            vid de synpunkter kommunerna kommer att framföra under samrådet.
          </note>
          <note>
            Trots att utskottet tycker att kommunerna skall ha ett stort
            inflytande ger utskottet ändå inte regeringen det till känna.
            Det borde man ha gjort. Jag önskar att utskottsmajoritetens företrädare
            kunde lugna mig på den här punkten genom att aktivt bevaka utformningen
            av innehållet i något slags regleringsbrev som regeringen förmodligen
            skall utfärda sedan vi har fattat beslut nästa vecka.
          </note>
          <note>
            Jag tycker att det är viktigt att det där framgår att de lokala
            snöskoterklubbarna och kommunerna ges det inflytande som sägs
            vara så viktigt. Då kan de leva upp till utskottets förväntningar.
            Annars tror jag att det kan bli bekymmersamt i framtiden. Det
            klimat som har uppstått mellan skoteråkare och ortsbefolkning
            och det arbete som pågår får inte störas av att man upplever att
            någon lägger fram fel synpunkter så att man inte förstår vad som
            händer. Det är mycket viktigt.
          </note>
          <note>
            Även om jag kanske får ett svar och det kommer in i protokollet
            litar jag inte riktigt på att miljöministern läser det. För säkerhets
            skull vill jag inför voteringen som jag tror sker på onsdag morgon
            nästan vecka ändå anmäla att jag just på de punkter som jag har
            berört har för avsikt att avstå i den omröstning som gäller själva
            betänkandet.
          </note>
          <note>
            Visserligen har jag sett att vissa reservationer innehåller delar
            av det som vi har med i vår motion.
          </note>
          <note>
            Men det står ju faktiskt också mycket annat, så jag måste även
            avstå från att rösta på de reservationer som berör ärendet.
          </note>
          <note>
            På det sättet försöker jag uttrycka min otillfredsställelse över
            att betänkandet ändå inte går så långt i det här avseendet som
            det borde ha gjort. Jag tycker att det är mycket viktigt med lokalt
            inflytande.
          </note>
          <note>
            Lennart Brunander påstod att det blir förfärliga markskador efter
            snöskoter när man kör över djup snö. Till våren när solen smälter
            bort snön ser man enligt honom stora skador uppe på fjället. Jag
            har haft mycket svårt att se de spåren, i alla fall efter snöskoter.
          </note>
          <note>
            Men däremot kan andra fordon ha gjort spår i fjällen.
          </note>
          <note>
            Det kan vara alltifrån fyrhjulingar till motorcyklar.
          </note>
          <note>
            Det kan jag hålla med om.
          </note>
          <note>
            Jag tror att vi skulle kunna komma till rätta med okynneskörningarna
            även i blandskogarna om den lokala utbildningen kunde utvecklas
            och vara viktig i det framtida arbetet kring skoterfrågor. Men
            se för
          </note>
          <note>
            Guds skull till att fritidsbåtarna behandlas på ett sådant sätt
            att vi ser att regler som dessa inte bara skapas för oss som bor
            i glesbygden.
          </note>
          <note type="speaker">
            Anf. 192 GUDRUN LINDVALL (mp) replik:
          </note>
          <note>
            Fru talman! Nu sitter inte jag i det parti som bildar regering,
            Leo Persson. Därför vill jag uppmana Leo
          </note>
          <note>
            Persson att verkligen se till att regeringen skriver en proposition
            som går längre än Miljövårdsberedningens förslag när det gäller
            skärgården. Miljöpartiet tog upp detta i den motion vi skrev med
            anledning av propositionen. Vi menar samma sak som Leo Persson.
          </note>
          <note type="speaker">
            Anf. 193 ANDRE VICE TALMANNEN:
          </note>
          <note>
            Detta betänkande handlar om fjällvärlden.
          </note>
          <note type="speaker">
            Anf. 194 GUDRUN LINDVALL (mp) replik:
          </note>
          <note>
            Fru talman! Fjällvärlden togs upp i förslaget. Det finns naturligtvis
            likheter mellan skotern i fjällen och båten i skärgården. Jag
            delar Leo Perssons uppfattning om att vi skall ha tysta områden
            såväl i fjällen som i skärgården. Miljöpartiet kommer att hjälpa
            till om Leo Persson vill ha eldunderstöd för strängare regler
            än de Miljövårdsberedningen föreslår i skärgårdsbetänkandet.
          </note>
          <note type="speaker">
            Anf. 195 LENNART ROHDIN (fp):
          </note>
          <note>
            Fru talman! Vi har i dag tydligen fått vår dagliga ranson av
            ilskna demonstranter ute på Mynttorget.
          </note>
          <note>
            500 ilskna demonstranter har sagt att vi bör vänta två år med
            de beslut som nu ligger på riksdagens bord.
          </note>
          <note>
            Ola Sundell har nöjt sig med att åtminstone i vissa delar tycka
            att man kan vänta ett år till. Jag tycker faktiskt att vi redan
            har väntat alldeles för länge här i riksdagen. Flera regeringar
            har förhalat frågorna alldeles för länge. Även om det tog miljöminister
            Anna
          </note>
          <note>
            Lindh ett och ett halvt år att på grundval av allt det material
            som redan fanns lägga fram de förslag vi nu behandlar, välkomnar
            jag att de nu har lagts fram.
          </note>
          <note>
            Det är i dag på två dagar när två och ett halvt år sedan kammaren
            senast behandlade ett förslag från regeringen i dessa frågor -
            ett förslag som innebar just att man sköt upp frågornas hantering
            två och ett halvt år. Det finns ingen anledning att göra om det.
          </note>
          <note>
            Såvitt jag kan se är det bara Leo Persson och jag som är kvar
            från den debatt vi höll för två och ett halvt år sedan.
          </note>
          <note>
            Fru talman! Jag bor själv i nordvästra Hälsingland.
          </note>
          <note>
            Det är förvisso icke fjällvärlden, men det är ett område där
            folk åker skoter mycket och ofta hela vinterhalvåret, ibland oavsett
            om det föreligger något snötäcke eller ej. De problem som finns
            med snöskoteråkning är i allt väsentligt problem för lokalbefolkningen
            i de områden där skotertrafiken äger rum. De är också i allt väsentligt
            orsakade av lokalbefolkningen. Detta är inte i huvudsak ett nollåttaproblem.
            Att hävda det, menar jag, är ren och skär missnöjespopulism.
          </note>
          <note>
            Jag vet att skotern är ovärderlig för alla skötsamma skoteranvändare
            i min hembygd liksom i resten av
          </note>
          <note>
            Norrland, Dalarna, Värmland och Dalsland. Det gäller både i jobbet
            och på fritiden. Det är deras intressen som jag vill slå vakt
            om när det gäller skoteranvändningen. Jag vet också genom otaliga
            vittnesbörd och genom egna iakttagelser att skotern missbrukas
            av alldeles för många icke skötsamma skoteranvändare.
          </note>
          <note>
            Det innebär att man tillfogar sig själv, andra människor, skogs-
            och jordbruksmark och djurlivet allvarliga skador. Därför behöver
            vi rimliga regler för skotertrafikanter, precis som för andra
            motorfordonstrafikanter. Dessa regler, som de är föreslagna, drabbar
            inte nämnvärt de skötsamma, men ökar förhoppningsvis ändå trycket
            på de icke skötsamma.
          </note>
          <note>
            Ola Sundell, bl.a., säger att hastighetsgränser inte behövs för
            de skötsamma. Det är ett problem för de skötsamma. Varför skulle
            hastighetsgränserna vara ett problem för de skötsamma? Är det
            för att de skötsamma i själva verket tycker att man kan köra väsentligt
            fortare än 50 eller 70 km/tim? Tycker man inte det tycker jag
            att man är en skötsam skoterförare, och då är det rimligtvis inget
            problem.
          </note>
          <note>
            Ola Sundell säger att det är omöjligt att kontrollera och att
            det finns så få poliser. Det är förvisso sant.
          </note>
          <note>
            Det är så även i nordvästra Hälsingland. Det är det även när
            det gäller att kontrollera efterföljden av de generella hastighetsregler
            som gäller för biltrafik, men vi har dem ändå. Tycker Ola Sundell
            att vi kan slopa hastighetsreglerna även när det gäller annan
            motorfordonstrafik där vi saknar polis och möjligheter att kontrollera
            efterföljden? Det är det enda logiska.
          </note>
          <note>
            Ola Sundell hänvisar till att man borde kunna förlita sig på
            den lokala traditionen. Jag är övertygad om att vi inte skulle
            ha några hastighetsregler för några motorfordon i dessa delar
            av landet om man följde den regeln generellt.
          </note>
          <note>
            När det gäller körkortsfrågan sägs det t.ex. att det är så långt
            till körskolor för en del av dem som skulle drabbas av att behöva
            skaffa sig körkort eller traktorkort. Dessa regler är ju generella.
            De gäller inte bara i fjälltrakterna. De gäller i hela Norrlands
            kust- och inland. De gäller i Dalarna, Värmland och Dalsland.
          </note>
          <note>
            Där är det tvärtom så, att väldigt många har anledning att skaffa
            sig körkort eller traktorkort av många skäl.
          </note>
          <note>
            Om argumentationen gällde kunde man hävda att det är lika långt
            för dem som skall köra bil, och som tycker att de i alla fall
            inte skall köra bil nere i Stockholm. De skall ju bara köra bil
            uppe i fjällområdet.
          </note>
          <note>
            Det går inte, Ola Sundell, att ha regler som innebär att man
            kan köra utan körkort i vissa områden och med körkort i andra
            områden. Skall gränsen gå vid gränsen till Jämtland eller väster
            om Inlandsleden?
          </note>
          <note>
            Var skall den gå?
          </note>
          <note>
            Det sägs att problemet med körkort och traktorkort är att man
            får ta del av en massa andra trafikregler och annat trafikvett.
            Mycket av skotertrafiken kommer faktiskt rätt ofta, så fort den
            kommer utanför de rena fjällområdena, i kontakt med övrig vägverksamhet.
            Det är inte nödvändigtvis så att man kör på vägarna, men man passerar
            dem åtminstone. Dessa krav kan rimligtvis inte vara en nackdel
            om man vill få en vettig och skötsam skotertrafik.
          </note>
          <note>
            Jag återkommer till den s.k. lokala förankringen.
          </note>
          <note>
            Jag tycker att det är ett ganska märkligt resonemang att säga
            att man skulle förlita sig på den lokala opinionen när det gäller
            skotertrafik, och blunda för att det naturligtvis finns liknande
            uppfattningar när det gäller andra områden. Jag är övertygad om
            att det finns många skötsamma bilister som tycker att de generella
            hastighetsreglerna för bilar i mina hemtrakter också är onödiga
            och att de är onödigt låga. Jag har exempel från min egen hembygd.
            Men vi har dem av skäl som är rätt uppenbara för de flesta här
            i kammaren.
          </note>
          <note>
            Man säger att den lokala opinionen skall avgöra.
          </note>
          <note>
            Efter reaktionerna på de missnöjesyttringar som har kommit inför
            regeringens förslag är jag ganska skeptisk till att några lokala
            församlingar skulle ha modet att stå emot den lokala opinionen,
            som hörs ännu mycket starkare på hemmaplan än på Mynttorget.
          </note>
          <note type="speaker">
            Anf. 196 ULF KERO (s):
          </note>
          <note>
            Fru talman, ledamöter och åhörare! Som norrbottning står jag
            här i talarstolen inte som den siste, men som den näst siste talaren
            i debatten om betänkandet Hållbar utveckling i landets fjällområden
            eller
          </note>
          <note>
            "skoterproppen", som den populärt kallas. När klubban så småningom
            faller sätter den här församlingen punkt för detta ärende. Det
            har varit en lång debatt, och det har varit mycket intressant
            att lyssna på utskottets ledamöter och till den argumentation
            som har förts här. Men det har inte bara varit en debatt i den
            här församlingen, utan många diskussioner har förts i stugorna
            ute i landet, speciellt i den norra delen, en debatt som delvis
            varit både hård och intensiv. För att vi skall komma i den rätta
            stämningen har Stockholm i kväll ett lagom fint snöfall.
          </note>
          <note>
            I ett län som Norrbotten, nästan 25 % av landets yta, finns sex
            nationalparker och ett antal naturreservat och skyddade områden.
            De omfattar en yta på ca
          </note>
          <note>
            23 000 kvadratkilometer, och ni skall veta att redan i dessa
            områden finns ett rätt stort och omfattande skydd. I det perspektivet
            kan man förstå den debatt som förts. Norrbotten är också det län
            som har flest antal skotrar. Men vi är också stolta över det faktum
            att den fjällregion som vi har, och som den här debatten mycket
            handlar om, sedan lång tid tillbaka nyttjats på olika sätt av
            människan, i olika tidsepoker, och ändå betraktas den som Europas
            sista vildmark och utgör givetvis en unik del av Skandinavien.
          </note>
          <note>
            Regeringen har i propositionen Hållbar utveckling i landets fjällområden
            tagit fasta på detta. Som jag ser det innehåller det betänkande
            som vi snart kommer att klubba, efter de ändringar som utskottet
            genomfört, ett rätt bra och väl avvägt förslag, om man fokuserar
            på helheten - speciellt om man betänker hur det kunde ha blivit.
            Men det är också viktigt, vilket Miljövårdsberedningen och senare
            även propositionen har gett uttryck för, att de som bor i området
            kan ta ställning till detta, att de kan leva, få utbildning och
            ha möjlighet till trygghet och livskvalitet inom ramen för det
            naturen tål. Det skall enligt vår mening vara vägledande i det
            fortsatta arbetet för en hållbar utveckling.
          </note>
          <note>
            Förslaget med miljömål för viktiga verksamheter är positivt,
            och vi fäster givetvis stor vikt vid den organisationsform som
            fjälldelegationen utgör och det samråd som detta forum kan utvecklas
            till. De buller- och miljömål som sätts upp på det tekniska området,
            dvs. skotrar, måste givetvis ske på minst samnordisk nivå. Det
            har även Alf Eriksson talat om. Men tiden talar för ökade miljökrav.
          </note>
          <note>
            Den biologiska mångfalden anser jag i alla fall måste säkerställas
            för framtida generationer. Men för att man skall lyckas och få
            så bra resultat som möjligt måste så många som möjligt vara med
            på vagnen. Det är mycket viktigt.
          </note>
          <note>
            Av förståeliga skäl har debatten handlat mycket om terrängfordon,
            både på snö och utan snö. Man har fått intrycket att det är för
            eller emot skotern det handlar om. Det tycker inte jag är riktigt
            sant. Men det är också på detta område som vi har framfört synpunkter
            på propositionen.
          </note>
          <note>
            Som norrbottning och boende mitt bland dessa snöskotrar har jag
            själv kunnat följa utvecklingen av detta som jag säger utmärkta
            fordon under den tid det funnits. Jag är själv användare av skotern
            sedan drygt
          </note>
          <note>
            25 år. Den tekniska utvecklingen, som här har kommenterats, har
            förändrat användningen radikalt, och antalet utövare har utökats
            flera gånger om. Men snöskotern har sammantaget många positiva
            effekter för vår landsända. Den utgör ett viktigt transportmedel
            i väglöst land och har av den anledningen stor betydelse för de
            näringsverksamheter som finns. För rennäringen och turismen är
            den mycket viktig och betydelsefull.
          </note>
          <note>
            Skotern ger också möjligheter för breda befolkningsgrupper, barnfamiljer,
            äldre och handikappade, att på snötäckt mark besöka naturen, fjällvärlden,
            skärgården och andra åtråvärda områden. Av den anledningen ser
            jag mycket positivt på förslaget och betänkandet som vi nu behandlar.
            Möjligheten att även i fortsättningen få utnyttja skotern är av
            central betydelse för människorna i den här delen av landet.
          </note>
          <note>
            Att det sedan, till slut får jag väl säga, blev en egen svensk
            modell är jag mycket till freds med.
          </note>
          <note>
            Vi har i vår motion till propositionen tagit upp tre yrkanden
            som utskottet behandlat. Först och främst ser vi som positivt
            att utskottet tog förnuftet till fånga och föreslog en höjd generell
            hastighetsbegränsning på 70 km i timmen och möjligheten att lokalt
            sänka den. Även den nu föreslagna högre hastigheten kommer i praktiken
            att vara svår, ja, nästan omöjlig att övervaka. Men hastigheten
            är i alla fall anpassad till en nivå som i normalfallet är vanlig
            och som dagens skotrar också är byggda för. I denna del är motion
          </note>
          <note>
            Jo31 tillgodosedd.
          </note>
          <note>
            Det andra yrkandet gäller det lokala samrådet och kommunernas
            ställning. Här är det betydelsefullt att framför allt den regionala
            och kommunala nivån kommer till tals. Att kommunen med alla sina
            lokala organisationer och den kunskap som dessa besitter kommer
            till användning är betydelsefullt för den acceptans som krävs
            för att i slutändan få en bra produkt, vilket vi alla är ute efter.
          </note>
          <note>
            Fru talman! För en stor kommun som Jokkmokk, som redan har stora
            områden med olika förbudsgrader, bl.a. på grund av att i denna
            kommun finns flera för nationen viktiga nationalparker, är det
            av stort värde med utskottets skrivning om att "understryka värdet
            av att den fortsatta verksamheten bedrivs i nära samråd med lokala
            intressen och att kommunerna ges ett stort inflytande i dessa
            frågor." T.ex. vid byggandet av skoterleder.
          </note>
          <note>
            Motionsyrkandet har lämnats utan åtgärd. Men det har i alla fall
            inte blivit avstyrkt och det kan ses som ett svagt bifall. Detta
            har även Leo Persson kommenterat.
          </note>
          <note>
            Det tredje yrkandet gäller införandet av minst traktorkörkort.
            Här vill jag klart deklarera att det inte finns något som helst
            samband mellan att plöja Skånes mylla och att framföra en skoter
            i Övre Soppero, även om jag inte besitter några större kunskaper
            i plöjningstekniken. Men på den punkten har kritikerna helt rätt,
            och det är på den punkten debatten har förts mycket hårt i den
            lokala pressen uppe i Norrbotten.
          </note>
          <note>
            Vi har dock funnit att det allmänna behovet av att ha ett juridiskt
            forum för lagöverträdelser kan ha en positiv verkan på skotertrafiken.
            Därför ställer vi upp på utskottets synsätt på det området.
          </note>
          <note>
            Fru talman! Det viktiga är trots allt förarlicenser.
          </note>
          <note>
            Där har redan i dag organisationerna gjort en betydelsefull insats,
            och under klubbarnas ledning har enligt uppgift minst 40 000 prov
            avlagts på frivillig väg. Det är något som man måste ta fasta
            på. Det är ett arbete som kan utvecklas väldigt mycket med snöskoterklubbarnas
            hjälp. Utskottet bör givetvis ta hänsyn till detta. Det har också
            påtalats tidigare i debatten.
          </note>
          <note>
            Fru talman! Med anledning av det intryck som utskottet har tagit
            av det som vi har anfört i motion Jo31
          </note>
          <note>
            yrkar jag bifall till samtliga förslag som utskottet kommit fram
            till.
          </note>
          <note type="speaker">
            Anf. 197 PER LAGER (mp):
          </note>
          <note>
            Fru talman! Jag skall helt kort ta upp tre frågor som Gudrun
            Lindvall inte hann med i sitt anförande.
          </note>
          <note>
            Det handlar om en samordnad fjällplanering i kommunala översiktsplaner.
            Det handlar om att vi vill stoppa mineralbrytningen i den obrutna
            fjällvärlden och att vi kräver miljökonsekvensbeskrivningar av
            nya och utbyggda turistprojekt.
          </note>
          <note>
            Fjällområdena är av riksintresse. De utgör en nationell resurs
            med betydande naturvärden för nuvarande och kommande generationer.
            Därför har vi en önskan - jag har inget yrkande om den här reservationen
            - om att en utvecklad och samordnad fjällplanering slås fast i
            de kommunala översiktsplanerna, för en hållbar utveckling och
            för bevarande av den biologiska mångfalden, enligt Miljövårdsberedningens
            förslag.
          </note>
          <note>
            Länsstyrelsen bör i detta sammanhang ges i uppdrag att ta fram
            underlag för fjällkommuner som omfattas av 3 kap. naturresurslagen
            och Boverket att utforma vägledning för arbetet.
          </note>
          <note>
            De obrutna fjällområdena får enligt Miljöpartiet inte äventyras
            till följd av mineralutvinningen. I dag får sådan faktiskt förekomma
            om det finns särskilda skäl. Därför bör naturresurslagens gränser
            ses över och strängare regler införas. Boverket bör ges i uppdrag
            att ta fram förslag till hur skyddet av fjällområdena kan förbättras
            och framtida mineralbrytning i obrutna fjällområden stoppas.
          </note>
          <note>
            Turistnäringen är oerhört viktig, inte minst i glesbygden, för
            utkomstmöjligheter och för rekreation.
          </note>
          <note>
            Den orörda naturen är en ovärderlig resurs, och just tillgången
            till tystnad är kanske en av fjällvärldens speciella resurser.
            Men naturen slits, fru talman, av den mänskliga närvaron. Det
            handlar om miljöfarligt avfall som vi åstadkommer. Det handlar
            om alla trampande fötter, om djupa hjulspår, om bränder och om
            oväsen. Därför vill Miljöpartiet ha konsekvensbeskrivningar av
            de olika turistprojektens miljöpåverkan. Det gäller både vid planering
            av nya och vid utbyggnad av redan befintliga projekt.
          </note>
          <note>
            Vi i Miljöpartiet vill utveckla det man kallar för ekoturism,
            eller kulturturism. Det är det varsamma utnyttjandet - eller nyttjandet,
            det är iakttagandet, det är lyssnandet och det är möjligheter
            till rent vatten och frisk luft.
          </note>
          <note>
            Fru talman! Jag är siste talare. Jag yrkar bifall till reservationerna
            16 och 17, men jag ställer mig givetvis bakom Miljöpartiets övriga
            reservationer.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 4 december.)
          </note>
          <note>
            7 § Meddelande om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 1996/97:59
          </note>
          <note>
            Till riksdagen
          </note>
          <note>
            Interpellation 1996/97:59 av Håkan Holmberg om behörighet för
            högskolestudier.
          </note>
          <note>
            Interpellationen kommer att besvaras fredagen den
          </note>
          <note>
            29 november 1996.
          </note>
          <note>
            Skälet till dröjsmålet är resor.
          </note>
          <note>
            Stockholm den 22 november 1996
          </note>
          <note>
            Carl Tham
          </note>
          <note>
            Enligt uppdrag
          </note>
          <note>
            Magnus Eriksson
          </note>
          <note>
            Expeditionschef
          </note>
          <note>
            Interpellation 1996/97:65
          </note>
          <note>
            Till riksdagen
          </note>
          <note>
            Interpellation 1996/97:65 av Inger Lundberg om det särskilda
            utbildningsbidraget.
          </note>
          <note>
            Interpellationen kommer att besvaras fredagen den
          </note>
          <note>
            29 november 1996.
          </note>
          <note>
            Skälet till dröjsmålet är resor.
          </note>
          <note>
            Stockholm den 22 november 1996
          </note>
          <note>
            Carl Tham
          </note>
          <note>
            Enligt uppdrag
          </note>
          <note>
            Magnus Eriksson
          </note>
          <note>
            Expeditionschef
          </note>
          <note>
            8 § Bordläggning
          </note>
          <note>
            Anmäldes och bordlades
          </note>
          <note>
            Förslag
          </note>
          <note>
            1996/97:RR3 Riksdagens revisorers förslag angående arbetsmarknadsutbildning
          </note>
          <note>
            Motioner med anledning av prop. 1996/97:55 Kapitaltillskott till
            AmuGruppen AB
          </note>
          <note>
            1996/97:A14 av Hans Andersson m.fl. (v)
          </note>
          <note>
            1996/97:A15 av Karin Starrin (c)
          </note>
          <note>
            1996/97:A16 av Elver Jonsson m.fl. (fp)
          </note>
          <note>
            1996/97:A17 av Dan Ericsson m.fl. (kd)
          </note>
          <note>
            1996/97:A18 av Ola Ström m.fl. (fp)
          </note>
          <note>
            1996/97:A19 av Per Unckel m.fl. (m)
          </note>
          <note>
            1996/97:A20 av Barbro Johansson m.fl. (mp)
          </note>
          <note>
            9 § Anmälan om interpellation
          </note>
          <note>
            Anmäldes att följande interpellation framställts den 28 november
          </note>
          <note>
            1996/97:87 av Eva Zetterberg (v) till utrikesministern
          </note>
          <note>
            Ökade FN-insatser på Östtimor
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 3 december.
          </note>
          <note>
            10 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
            den 28 november
          </note>
          <note>
            1996/97:131 av Susanne Eberstein (s) till försvarsministern
          </note>
          <note>
            Storholmen
          </note>
          <note>
            1996/97:132 av Kia Andreasson (mp) till justitieministern
          </note>
          <note>
            Kontrollen över den internationella handeln med farligt avfall
          </note>
          <note>
            1996/97:133 av Owe Hellberg (v) till inrikesministern
          </note>
          <note>
            Tillgänglighetsskapande åtgärder på allmän plats m m
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 3 december.
          </note>
          <note>
            11 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit den
            27 november
          </note>
          <note>
            1996/97:111 av Bodil Francke Ohlsson (mp) till utrikesministern
          </note>
          <note>
            Nigeria
          </note>
          <note>
            1996/97:112 av Bodil Francke Ohlsson (mp) till utrikesministern
          </note>
          <note>
            FN:s säkerhetsråd
          </note>
          <note>
            1996/97:113 av Bodil Francke Ohlsson (mp) till utrikesministern
          </note>
          <note>
            Svensk vapenexport
          </note>
          <note>
            1996/97:114 av Eva Zetterberg (v) till utrikesministern
          </note>
          <note>
            Mänskliga rättigheter i Iran
          </note>
          <note>
            1996/97:115 av Barbro Westerholm (fp) till socialministern
          </note>
          <note>
            Läkemedelsutköp
          </note>
          <note>
            1996/97:116 av Eva Johansson (s) till socialministern
          </note>
          <note>
            Dopningjouren
          </note>
          <note>
            1996/97:117 av Barbro Hietala Nordlund (s) till kommunikationsministern
          </note>
          <note>
            Postens samhällsansvar och service
          </note>
          <note>
            1996/97:118 av Lars Hjertén (m) till arbetsmarknadsministern
          </note>
          <note>
            Kontrollstationer för arbetslösheten
          </note>
          <note>
            1996/97:119 av Carina Hägg (s) till utrikesministern
          </note>
          <note>
            Canberrakommissionen
          </note>
          <note>
            1996/97:121 av Carina Hägg (s) till utrikesministern
          </note>
          <note>
            Teknologisk kärnvapenkapprustning
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 3 december.
          </note>
          <note>
            12 § Kammaren åtskildes kl. 21.25.
          </note>
          <note>
            Förhandlingarna leddes av förste vice talmannen från sammanträdets
            början till ajourneringen kl. 13.47, av tredje vice talmannen
            därefter t.o.m. 5 §
          </note>
          <note>
            anf. 114 (delvis), av talmannen därefter till ajourneringen kl.
            17.56, av andre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
