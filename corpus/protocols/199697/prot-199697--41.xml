<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--41</head>
          <docDate when="1996-12-09">1996-12-09</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 3 december.
          </note>
          <note>
            2 § Meddelande om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 1996/97:90
          </note>
          <note>
            Till riksdagen
          </note>
          <note>
            Interpellation 1996/97:90 av Marietta de Pourbaix-Lundin om kostnadseffekter
            av förtida kärnkraftsavveckling.
          </note>
          <note>
            Interpellationen kommer att besvaras tisdagen den
          </note>
          <note>
            21 januari 1997.
          </note>
          <note>
            Skälet till dröjsmålet är att ingen tid för debattdag finns dessförinnan.
          </note>
          <note>
            Stockholm den 4 december 1997
          </note>
          <note>
            Anders Sundström
          </note>
          <note>
            Enligt uppdrag
          </note>
          <note>
            Christer Fallenius
          </note>
          <note>
            Expeditionschef
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            1996/97:Jo2 och Jo3 till jordbruksutskottet
          </note>
          <note>
            4 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Justitieutskottets betänkande 1996/97:JuU1
          </note>
          <note>
            Bostadsutskottets betänkande 1996/97:BoU1
          </note>
          <note>
            Meddelande om uppskjuten votering
          </note>
          <note>
            Talmannen meddelade att samtliga ärenden på dagens föredragningslista
            skulle avgöras i ett sammanhang vid arbetsplenum tisdagen den
            10 december.
          </note>
          <note>
            5 § Statsbudgeten för budgetåret 1997
          </note>
          <note>
            (Utgiftsområde 20 Allmän miljö- och naturvård)
          </note>
          <note>
            m.m.
          </note>
          <note>
            Föredrogs
          </note>
          <note>
            Jordbruksutskottets betänkande 1996/97:JoU2
          </note>
          <note>
            Statsbudgeten för budgetåret 1997 (Utgiftsområde 20
          </note>
          <note>
            Allmän miljö- och naturvård) m.m. (prop.
          </note>
          <note>
            1996/97:1 delvis och 1996/97:5 delvis)
          </note>
          <note type="speaker">
            Anf. 1 LENNART DALÉUS (c):
          </note>
          <note>
            Fru talman! Jag börjar med att yrka bifall till reservationerna
            2 och 5 i det aktuella betänkandet.
          </note>
          <note>
            Vi står inför ett nytt sekel och en ny tid. Vi har en spännande
            utmaning inför den nya tiden i att nu bygga ett samhälle där utvecklingen
            är kretsloppsanpassad och hållbar.
          </note>
          <note>
            Vi skall bygga ett samhälle som är inriktat på livskvalitet och
            samexistens mellan människor, ett samhälle där människan förstår
            att hon är en tråd i livets väv. Det är viktigt att komma ihåg
            att den väven inte är beroende av människan men att människan
            är beroende av väven.
          </note>
          <note>
            Vi kommer att behöva utveckla nya livsmönster som är ekologiskt
            hållbara, socialt attraktiva och ekonomiskt livskraftiga. Vi kommer
            alla att påverkas av denna förändring, av den nya tiden, oavsett
            i vilken daglig verksamhet vi är sysselsatta.
          </note>
          <note>
            Vi kommer att märka att vi behöver nya, giftfria, energi- och
            materialsnåla lösningar som gör att vi kan bo bra, äta gott, träffas
            och kommunicera med varandra utan att tära på jordens resurser
            eller på ekosystemet, så att de naturliga kretsloppen hotas. Vi
            kommer att kunna leva i nuet utan att förbruka framtiden.
          </note>
          <note>
            Detta måste vi göra med insikten om att dagens resursuttag har
            nått en sådan omfattning att det inte är ekologiskt hållbart längre.
            Knappa ändliga resurser förbrukas i alltför snabb takt. Förnyelsebara
            resurser används alltför mycket. Uttagen överskrider tillväxten.
          </note>
          <note>
            Än värre är den fortgående föroreningen av jord, vatten och luft
            som blir följden av människans slöseri.
          </note>
          <note>
            Vi förorenar långt mer än vad naturen klarar av att ta hand om,
            och vi förstör marken genom ensidig odling och jorderosion.
          </note>
          <note>
            Många beräkningar visar i dag att ungefär en halv miljard människor
            skulle kunna leva långsiktigt på västvärldens levnadsnivå med
            dagens teknik. Men i dag lever en miljard människor med hög materiell
            levnadsstandard, och fyra miljarder människor strävar efter att
            uppnå det.
          </note>
          <note>
            Redan i utgångsläget behöver alltså resurseffektiviteten fördubblas
            för att de ekologiska systemen inte skall skadas. Om hela jordens
            befolkning skall kunna leva med samma höga materiella standard
            måste resurseffektiviteten öka med faktor tio. Behoven måste alltså
            kunna tillgodoses med ca 10 % av det resursinflöde som finns i
            industriländerna i dag.
          </note>
          <note>
            Problemet är att i det moderna samhälle vi lever i är det svårt
            för de flesta enskilda människor att se att sättet man lever på
            och besluten man fattar är kopplade till naturens kretslopp. Det
            gäller de enskilda besluten i det privata livet, och det gäller
            professionella beslut hos många beslutsfattare.
          </note>
          <note>
            Alla har sina "dilemman för framtiden". Det sägs ofta att politiker
            tänker på nästa val. Man har en naturlig framförhållning som omfattar
            en mandatperiod.
          </note>
          <note>
            Industriledare tänker strategiskt på investeringar för företagens
            kort- och långsiktiga konkurrensförmåga.
          </note>
          <note>
            Finansmarknaden reagerar i dag å andra sidan sekundsnabbt - elektroniskt,
            globalt och ofta digitalt.
          </note>
          <note>
            Det är dessa korta överlevnadsperspektiv vi skall hantera. Vi
            skall också hantera en osäkerhet som skiljer våra möjligheter
            att fatta beslut i dag från hur situationen var förr i världen.
          </note>
          <note>
            Under 60- och 70-talen var miljöhoten påtagliga och lokala. Man
            kunde se att sjöarna var döda. Man kunde känna lukten av övergödning.
            I dag är det inte så . I dag ser vi andra miljöhot, krypande,
            långsiktiga och svåra att identifiera. Morgondagens hot kan bli
            än mer annorlunda: rubbad fortplantningsförmåga, resistenta sjukdomsalstrande
            bakterier, utholkning av ekosystemens hållbarhet, exploaterings-
            och föroreningshot mot den biologiska basen för vår överlevnad.
          </note>
          <note>
            Denna osäkerhet och dessa svårigheter att se miljöproblemen i
            det dagliga livet försvårar naturligtvis för olika beslutsfattare
            att vidta de kraftfulla åtgärder som behövs redan i dag.
          </note>
          <note>
            Vi har olika ansvar i det här arbetet. Politiker, företagare
            och forskare har ansvar. Det gäller att ta det ansvaret i våra
            olika roller och att kombinera ansvarstagandet med omsorg också
            om andra samhällsområden. Det gäller sannolikt, fru talman, att
            tänka litet annorlunda än tidigare.
          </note>
          <note>
            Det är nämligen en stor utmaning att få ekonomin att fungera
            så att det lönar sig att omsätta så litet som möjligt. Vi har
            blivit vana att tänka att lösningen på de ekonomiska och samhälleliga
            problemen ligger i att få hjulen att snurra snabbare. Det anges
            ofta som lösningen.
          </note>
          <note>
            Men lösningen på den ekologiska krisen ligger troligen i långsamhet
            och sparsamhet. Vi måste skapa produkter som håller länge, som
            kan uppgraderas med ny teknik och återanvändas av andra om den
            första ägaren tröttnar.
          </note>
          <note>
            Detta är nu inte detsamma som att det ekologiskt hållbara samhället
            är stillastående. Tvärtom är det nog så att det framtida kretsloppssamhället
            måste ha en hög dynamik, utveckling och tidigare oanade tekniska
            språng samt högteknologi i stället för gamla produktionsmetoder,
            som ju var uppbyggda på att lagerresurser tömdes. Vi behöver använda
            utan att slösa.
          </note>
          <note>
            I stället för "allt mer och allt snabbare" kanske vi måste gå
            över till en livsstil som innebär "så litet som möjligt och i
            lugnare takt". Troligtvis kommer det att krävas ett ekonomiskt
            systemskifte och ett radikalt ändrat synsätt. Det blir en förändring
            som i kraft och omvälvning kan jämföras med industrialismens inträde
            på den historiska scenen.
          </note>
          <note>
            Fru talman! Det här har varit mycket av grunden för Centerpartiets
            engagemang i miljöfrågorna under de senaste 20-30 åren. Detta
            arbete fick en spetsigare och tydligare form under den förra regeringsperioden
            genom införandet av begreppet kretsloppsarbete, där t.ex. producentansvaret
            var en av de viktiga motorerna.
          </note>
          <note>
            Fru talman! Detta är ett av skälen till det stora engagemang
            Centerpartiet länge har visat i omsorgen om den biologiska mångfalden,
            där bl.a. den moderna biotekniken utgör både en möjlighet och
            ett hot. Det är en händelse som ser ut som en tanke att miljöministern
            inte är här i dag, utan berättigat - det skall jag skynda mig
            att säga - befinner sig på annan plats för att diskutera och redovisa
            den svenska synen på miljöfrågorna i EU. Jag är glad inte bara
            att hon är där, utan också över de frågor hon tar upp. I dag kommer
            hon bl.a. att redovisa en förhållandevis sträng svensk syn på
            användningen av gentekniskt förändrade organismer. Hon kommer
            att redogöra för den svenska inställningen till en avfallsstrategi
            som bygger just på återanvändning och återvinning av avfall med
            producentansvaret i fokus. Så till vida, fru talman, har ju mycket
            av vår inriktning och vår inställning lyckats vinna gehör. Jag
            är glad över det.
          </note>
          <note>
            I övrigt måste man ju säga att regeringens miljöarbete har stannat
            upp det svenska miljöengagemanget litet grand genom en senfärdighet
            och återhållsamhet med att inför riksdagen presentera förslag
            till nya åtgärder och till en ny inriktning. Det gäller allt från
            hanteringen av lagstiftningsfrågor i en kommande miljöbalk till
            hanteringen av försurningsfrågor och skyddet av områden i landet
            som behöver värnas för framtiden. De sista sakerna återspeglas
            ju också i det förslag i budgeten som vi diskuterar i dag. Där
            har några frågor rättats till under resans gång - det skall också
            sägas, fru talman. Hoten mot kalkningsverksamheten kunde åtminstone
            till dels mildras genom den debatt som föregick regeringens budgetförslag.
          </note>
          <note>
            Men även i budgetförslaget finns en återhållsamhet som vi i Centern
            har velat rätta till. Därav kommer vår reservation 5 i betänkandet.
          </note>
          <note>
            I motioner från Centerpartiet och i betänkandet har vi också
            tagit upp synen på den framtida organisationen av miljöarbetet
            i landet i den del som hanteras av Naturvårdsverket. Det är vår
            bestämda uppfattning att vi måste se över Naturvårdsverkets målsättning,
            funktion och inriktning och att detta bör ske så att vi kan få
            en kraftfullare hantering inte bara av forskningen på miljöområdet
            utan också av de arbetsuppgifter som i dag ligger under Naturvårdsverket.
          </note>
          <note>
            Därav kommer vår reservation 2, fru talman.
          </note>
          <note>
            Vi menar naturligtvis att det bör avsättas ytterligare resurser,
            utöver de regeringen har föreslagit, till inköp av områden som
            behöver skyddas för framtiden
          </note>
          <note>
            - värdefulla naturområden. För att inte trötta kammaren avstår
            vi ifrån att yrka bifall till den reservation som rymmer den utvecklingen.
          </note>
          <note>
            Fru talman! Sammanfattningsvis finns det många stora utmaningar
            på miljöområdet som vi måste hantera. Det finns en svaghet i regeringens
            återhållsamhet med nya förslag och en ny inriktning. Men det finns
            ändå en samstämmighet i det angelägna i miljöarbetet.
          </note>
          <note>
            Jag hoppas att den samstämmigheten kan komma till uttryck även
            under dagens debatt.
          </note>
          <note type="speaker">
            Anf. 2 GÖTE JONSSON (m):
          </note>
          <note>
            Fru talman! Jag skall börja med att citera några rader ur betänkandet.
            Där står det så här när det gäller
          </note>
          <note>
            Naturvårdsverket: "Utskottet delar regeringens mening att verket
            har en viktig roll i miljöanpassningen av de olika samhällssektorerna
            där särskilt transporter, energi, jord- och skogsbruk (biologisk
            mångfald)
          </note>
          <note>
            samt industri, handel och hushåll (produktions- och konsumtionsfrågor
            inkl. avfall) bör prioriteras. Även skyddet av den biologiska
            mångfalden hör till de prioriterade uppgifterna inom miljöpolitiken."
          </note>
          <note>
            Fru talman! Jag citerar detta eftersom vi är eniga om det. När
            man läser detta kan man fråga sig vad som inte är prioriterat.
            Här finns en stor bredd i miljöarbetet och diskussionen om miljöfrågor,
            och det är ganska naturligt. Man kan dra den slutsatsen att miljöarbetet
            inte enbart är något för miljöpolitiker, utan det är ett arbete
            för alla politiker och för alla andra som verkar ute i det svenska
            samhället, likväl som i andra samhällen.
          </note>
          <note>
            Samtidigt som vi är eniga om detta, tror jag att vi kanske också
            har en litet frågande inställning till vad vi själva skriver så
            till vida att om vi prioriterar allt, ställer man sig frågan vad
            som är viktigast att prioritera. Här tror jag att vi behöver klarare
            och mer realistiska utgångspunkter för miljöarbetet på väldigt
            många områden. Samtidigt är det nödvändigt att vi bygger miljöarbetet
            på kunskap. Jag delar föregående talares syn på framtiden. Vi
            måste arbeta för det miljömässigt goda och hållbara samhället.
            Det är nödvändigt.
          </note>
          <note>
            Om vi ser tillbaka under mänsklighetens levnadshistoria, inte
            minst under de senaste århundradena, har vi upplevt väldigt stora
            förändringar, och vi upplever stora förändringar nu också. Det
            är förändringar som påverkar miljön och livsbetingelserna. Man
            ställer sig frågan vad det är som är naturliga förändringar i
            naturmiljön och där människan rör sig. Vad är det som är mänsklig
            påverkan? Vad är det som är negativ mänsklig påverkan i de här
            sammanhangen.
          </note>
          <note>
            I förra veckan hörde vi att några forskare gick ut och sade att
            ladusvalan minskar katastrofalt i det svenska bondelandskapet
            och kulturlandskapet, och det är riktigt. Vi har väl alla sett
            hur den fågeln har minskat i antal. Under min barndom när vi sprang
            i tomma ladugårdar var det fullt med ladusvalor. Här har det skett
            en förändring. Det agrara landskapet har förändrats, och arbetsmetoder
            har förändrats.
          </note>
          <note>
            Det är säkert så att när ladusvalans antal ökade, berodde det
            också på en mänsklig påverkan. Men det var ingen som ifrågasatte
            det. Det bara skedde utifrån det sätt på vilket man brukade sina
            resurser. Vad var orsaken till att vårt kulturlandskap formades
            på det sätt som skedde och som skett under generationer?
          </note>
          <note>
            Tidigare var det rent av överlevnadsbehovet som formade vårt
            kulturlandskap. Detta är någonting som vi nu anser vara utomordentligt
            värdefullt och som nu påverkas negativt beroende på nya brukningsmetoder.
          </note>
          <note>
            Det som en gång påverkade biologisk mångfald positivt kan genom
            nya metoder påverka biologisk mångfald negativt. Hur hade det
            varit om vi inte hade haft någon mänsklig påverkan på kulturlandskapet?
            Det vet vi inte, men säkerligen hade utgångsläget varit ett helt
            annat.
          </note>
          <note>
            Därför är det så intressant att försöka analysera vad som är
            negativ och vad som är positiv påverkan. I
          </note>
          <note>
            hur stor utsträckning skall vi över huvud taget acceptera förändringar,
            både det vi kallar negativa och det vi kallar positiva förändringar,
            i de här sammanhangen?
          </note>
          <note>
            Den biologiska mångfalden är ett av de prioriterade områdena.
            Från moderat sida tycker vi att det är angeläget. Men då måste
            vi göra detta utifrån en realism, och vi måste göra det utifrån
            ett samarbete inte bara i vårt eget land utan också internationellt.
            Att prioritera ett internationellt miljöarbete är också något
            som vi har gjort.
          </note>
          <note>
            Vi är från moderat sida utomordentligt nöjda med den ökade miljösatsning
            som sker inom jordbruket genom det miljöstöd vi får från EU. Det
            är alldeles klart, som jordbruksministern sade i en interpellationsdebatt
            här i fredags, att om vi inte hade varit med i EU hade vi inte
            haft råd att satsa så mycket pengar på kulturlandskapets miljö
            som vi nu kan i och med att EU betalar hälften av insatserna.
          </note>
          <note>
            Det här kan vara intressant från flera utgångspunkter, men framför
            allt är det intressant därför att vi nu har fått resurser som
            gör att vi kan slå vakt om kulturlandskapet utifrån en solidarisk
            ersättningsmetod.
          </note>
          <note>
            Men då är det också angeläget och viktigt att vi inte försöker
            styra dem som i århundraden har skött kulturmiljön så mycket att
            det i själva verket blir en black om foten när det gäller målsättningen.
          </note>
          <note>
            Här är det väldigt lätt för politiker att tro att bara vi går
            in och styr och reglerar så skapar vi bättre miljöförhållanden.
            I själva verket kan det i många fall vara precis tvärtom. Vi måste
            se till att vi får enkla regler i miljöarbetet och att vi får
            acceptans för de tongångar och den ambition som finns, totalt
            sett, i de här sammanhangen.
          </note>
          <note>
            Vi kan också peka på svårigheter när det gäller resursanvändning
            i olika sammanhang. Låt mig ta bara en sådan sak som biobränsle.
            Om vi tittar på hur många som har intecknat biobränslet och hur
            många områden det skall användas till förstår vi att helheten
            inte håller. Det skall användas för elproduktion, det skall användas
            för värme och det skall användas för transporter. Samtidigt vet
            vi att resurserna är begränsade. Biobränslet är säkert intecknat
            till 200 %, om man sätter sig ned och analyserar.
          </note>
          <note>
            Om vi tittar på varje del låter det väldigt bra. Det låter väldigt
            bra när Björn Gillberg säger att vi kan ersätta hela energibehovet
            inom den svenska transportsektorn med biobränsle om vi utnyttjar
            detta fullt ut - och det skulle väl vara bra. Sedan kommer man
            från energisidan och säger att vi kan ersätta stora delar av elproduktionen
            med biobränsle - och det kanske skulle vara bra. Så kommer värmeintressenter
            och säger att vi kan ersätta stora delar av uppvärmningen av våra
            bostäder med biobränsle - och det låter också bra. Men vad vi
            behöver är faktiskt en helhetssyn på de här frågorna. Vi måste
            försöka hitta en vetenskaplig konsensus utan vetenskaplig styrning
            när det gäller mycket av miljö- och resursanvändningsfrågorna.
          </note>
          <note>
            I det här sammanhanget kan vi också peka på skogen som något
            intressant. Vi är nämligen också på väg att dubbelinteckna skogen,
            både som råvara och som miljö- och naturtillgång. Skogen är den
            viktigaste förnybara råvara vi har. Samtidigt vet vi att det här
            finns mycket stora konflikter med miljöintressena.
          </note>
          <note>
            Här tror jag att det är angeläget att vi från svensk sida, inte
            minst regeringen, är beredda att gå in och göra mycket ingående
            analyser och positionsbestämningar om vi inte skall hamna i en
            knepig situation.
          </note>
          <note>
            Vi vet att synen på skog och skogsbruk varierar i olika länder.
            Vi hör nu kritik från sydeuropeiska länder mot hur vi i Sverige
            sköter våra skogar. Det finns också en internationell miljörörelse
            som driver de här frågorna starkt. Samtidigt måste ändå vi från
            svensk sida peka på den resurs som skogen utgör när det gäller
            synen på en framtida hållbar utveckling i ett samhälle där vi
            behöver förnybara råvaror. Vi måste också här hitta en konsensus
            mellan å ena sidan behovet av råvara och å andra sidan behovet
            av att slå vakt om viktiga miljövärden.
          </note>
          <note>
            Här, fru talman, är det utomordentligt glädjande att se Skogsstyrelsens
            inventering av nyckelbiotoper och viktiga biotoper inom ramen
            för den inventering som är gjord. Vi har fått besked om att man
            där verkligen har kommit fram i ett positivt arbete, inte minst
            mellan Skogsstyrelsen, myndigheterna och väldigt många enskilda
            skogsbrukare här i landet, där man har respekt för och vill slå
            vakt om de miljövärden man har i den egna skogen.
          </note>
          <note>
            Men då är det också angeläget att vi respekterar det enskilda
            ägandet. Om vi nu börjar lägga något som vi kallar miljöavgifter
            på enskilda skogsbrukare samtidigt som vi tycker att de skall
            höja sin ambition kommer vi i konflikt med dessa intressen, och
            då blir det en negativ inverkan i stället för en positiv. Talet
            om att en skogsbrukare och en bonde skall tåla 10 %
          </note>
          <note>
            intrång av avkastningsvärdet inom en viss areal är egentligen
            märkligt. Hur skulle det vara om jag ginge till grannen och sade
            att 10 % av dina jordgubbar är mina? Då skulle han kalla på polisen.
            Men i politiska sammanhang låter det ofta väldigt bra att den
            som äger skog också får tåla ett intrång som vi politiskt beslutar
            om upp till en viss procent. Här tror jag att det krävs en viss
            försiktighet, och här krävs också ett solidariskt ansvar när det
            gäller kostnader för bl.a.
          </note>
          <note>
            den biologiska mångfalden.
          </note>
          <note>
            Fru talman! Energipolitiken är ett annat väldigt intressant område
            i de här sammanhangen. Vi har många gånger hört att danskarna
            kräver att vi skall stänga Barsebäck. Men har vi hört den svenska
            miljörörelsen kräva att det skall stängas danska kolkraftverk?
            Det har vi inte hört. Om vi ser till miljöpåverkan är faktiskt
            de danska kolkraftverken betydligt mer negativa för miljön än
            vad Barsebäck är.
          </note>
          <note>
            Jag tror helt klart att vi i de energipolitiska sammanhangen
            måste gå in och diskutera miljöfrågor. I
          </note>
          <note>
            annat fall hamnar vi i en mycket märklig situation. Vi vet ju
            att väldigt många av de energikällor som diskuteras som kärnkraftens
            ersättare har en mycket negativ miljöpåverkan, om man skulle satsa
            på dem fullt ut.
          </note>
          <note>
            Vi i Moderata samlingspartiet är starka förkämpar för miljömässigt
            alternativ energi. Men vi måste ha en realistisk tidsram, så att
            vi inte binder oss för nya negativa projekt på energiområdet när
            det gäller en framtida hushållning med resurser.
          </note>
          <note>
            Vi har också pekat på nödvändigheten av att gå in och starkare
            skydda havsmiljön, och det gäller inte minst transportsidan -
            sjöfart och liknande. Våra representanter i EU har drivit den
            linjen mycket klart.
          </note>
          <note>
            Jag tror att vi från svensk sida och den svenska regeringen måste
            arbeta intensivt med den här frågan.
          </note>
          <note>
            Till sist, fru talman, vill jag ta upp frågan om ekonomiska styrmedel.
            Jag ser det som angeläget att vi på ett realistiskt sätt använder
            oss av ekonomiska styrmedel i miljöarbetet. Men det får inte vara
            så att ekonomiska styrmedel enbart får ett miljömässigt epitet,
            när det i själva verket är fråga om skattefinansiering av statliga
            utgifter. Om vi tittar på den budget vi nu diskuterar höjer man
            faktiskt en rad miljöavgifter, eller avgifter som bygger på att
            de skall vara miljömässigt motiverade. Samtidigt sänker man sådana
            anslag som skall gå till miljöarbete. Det här går inte ihop.
          </note>
          <note>
            Vi har från vår sida sagt att man egentligen skall kunna se klara
            samband mellan miljöavgifter och miljösatsningar i olika sammanhang.
          </note>
          <note>
            Vi tar upp det här bl.a. i reservation nr 4, som jag yrkar bifall
            till. Vi måste finna system som skapar trovärdighet i kopplingen
            mellan miljöavgifter och insatser för miljön.
          </note>
          <note>
            Till sist, fru talman, tror jag att vi har anledning att se positivt
            på framtiden, inte minst ur miljösynpunkt.
          </note>
          <note>
            Om den goda viljan finns, tror jag att vi har stora möjligheter
            att i framtiden skapa ett samhälle som är hållbart både när det
            gäller miljö, hälsa och välfärd.
          </note>
          <note>
            Men det krävs att vi gör positionsbestämningar utifrån realistiska
            bedömningar och har en bra kunskapsbas när vi skall fatta de olika
            besluten.
          </note>
          <note type="speaker">
            Anf. 3 LENNART DALÉUS (c) replik:
          </note>
          <note>
            Fru talman! Jag tycker att det kan vara värt att
          </note>
          <note>
            Göte Jonsson litet tydligare berättar om två saker som han tog
            upp. Det sista som han tog upp gällde de miljöavgifter och miljöskatter
            som tas ut. Göte Jonsson menade att dessa skall gå till miljösatsningar.
            Han verkar vilja göra en väldigt tydlig koppling mellan uttaget
            av en skatt och en avgift och vart de pengarna sedan skall gå.
            Är det Moderata samlingspartiets sätt att hantera skatteinstrumentet
            att göra en öronmärkning av de skatter och avgifter som man tar
            in på ett område och låta dem hamna bara inom samma område?
          </note>
          <note>
            Om man har en litet annan syn på detta, finns det goda förutsättningar
            till en diskussion i den nu arbetande Skatteväxlingskommittén
            och att där medverka till ett klokt beslut som leder till att
            man flyttar över skattebasen från arbete till miljö, dock utan
            öronmärkning av pengar - något som är okänt i den svenska statsförvaltningen
            i övrigt.
          </note>
          <note>
            Den andra frågan, fru talman, gäller Barsebäck.
          </note>
          <note>
            Göte Jonsson frågar när man hörde svenska miljöengagerade gå
            ut och kräva att Danmark skall stänga kolkraftverk. Ja, lyssnar
            man dåligt hör man ju inte, men det är faktiskt ett gammalt krav
            från de svenska miljöorganisationerna att få till stånd en korrigering
            av den danska hanteringen av de fossila bränslena. Vi vet inte
            minst, fru talman, hur angeläget detta arbete har varit genom
            åren.
          </note>
          <note>
            Det intressanta med det danska kravet på Barsebäck är att ett
            Östersjöland i den rådande Östersjöandan har krävt stängning av
            reaktorer i ett annat Östersjöland. Sverige har inte krävt att
            Litauen skall stänga reaktorer, men Danmark har krävt att Sverige
            skall stänga sådana.
          </note>
          <note type="speaker">
            Anf. 4 GÖTE JONSSON (m) replik:
          </note>
          <note>
            Fru talman! Vi menar inte att man skall ha en direkt koppling
            mellan avgift och finansiering, men det är samtidigt oerhört viktigt
            att kunna se ett samband utan en budgetmässig koppling. Låt mig
            ge ett exempel: När vi höjer koldioxidskatter och svavelskatter
            och sänker anslagen till kalkning, verkar detta utomordentligt
            märkligt. Vi vet att behoven av kalkning beror på försurade nedfall.
            Vi arbetar med avgifter på t.ex. högsvavlig olja för att minska
            utsläppen. Jag menar att vi inte får försöka driva miljöfrågor
            enbart som skattefrågor. Man måste kunna se ett samband mellan
            å ena sidan avgifter och å andra sidan insatser för miljön.
          </note>
          <note>
            Det här gäller också på det internationella området. Det har
            här diskuterats väldigt mycket att EU
          </note>
          <note>
            skall besluta om skatter i olika sammanhang. Vi har sagt att
            om man internationellt skall besluta om t.ex.
          </note>
          <note>
            miljöavgifter, skall dessa vara direkt kopplade till insatser
            för miljön. I annat fall är det risk för att det bara blir förtäckta
            skattehöjningar och skattejusteringar.
          </note>
          <note>
            I frågan om Barsebäck må det vara så att miljörörelsen har sagt
            att man bör stänga kolkraftverk i Danmark, men under den pågående
            energidebatten, som nu är högaktuell, är den diskussionen ganska
            lågmäld,
          </note>
          <note>
            Lennart Daléus. Det tror jag att ni måste hålla med om. Det är
            i energipolitiken viktigt att vi ser de positiva och negativa
            miljöeffekterna i olika alternativ och även är beredda att väga
            dem mot varandra.
          </note>
          <note type="speaker">
            Anf. 5 LENNART DALÉUS (c) replik:
          </note>
          <note>
            Fru talman! Jag förstår inte riktigt det som Göte
          </note>
          <note>
            Jonsson säger i den första frågan om sambandet. Det beror säkerligen
            på mig, men det är ändå oklart.
          </note>
          <note>
            Måste det alltså finnas ett samband mellan skatteuttaget och
            åtgärder på det aktuella området? Det finns också ett omvänt sätt
            att se detta. Det finns miljöåtgärder som inte genererar några
            skatteintäkter. Skall vi avstå från insatser på sådana miljöområden?
            Det kan rimligen inte vara meningen.
          </note>
          <note>
            Jag levde i den föreställningen att vi i Sverige tar in pengar
            via skatter och på annat sätt, och sedan fördelar vi dem på det
            sätt som vi av fördelningspolitiska, miljömässiga och andra skäl
            tycker är viktigt.
          </note>
          <note>
            Vi kan t.ex. utan att det genereras pengar i skogsområden i det
            norrländska inlandet medverka till att köpa in områden för avsättning
            till nationalparker. Vi kan också på andra vägar visa att det
            sätt att arbeta som moderaterna har kan bli litet knepigt, om
            man har höga ambitioner på miljöområdet.
          </note>
          <note>
            Fru talman! Att hänvisa till Barsebäck och relationerna med Danmark
            är en smitväg ut ur en svensk energipolitisk debatt. Vad vi diskuterar
            på energiområdet i Sverige i dag - och jag försöker att rimligt
            noga följa den debatten - är att konstruera ett svenskt energisystem
            som är hållbart, uthålligt och icke nedsmutsande, alltså med beaktande
            av alla de honnörsord som vi tycker är riktiga. Men vi kan inte
            få ett alibi för att undgå att konstruera detta energisystem på
            rätt sätt genom att hänvisa till Ignalina, till Danmark eller
            till länder längre bort. Så fungerar det inte.
          </note>
          <note>
            Vi måste ta ansvar för vår energipolitik och för hur vi utformar
            vårt energisystem. Vi kan naturligtvis av miljömässiga skäl kräva
            eller diskutera åtgärder av andra länder, men ansvaret för svensk
            energipolitik och dess miljöpåverkan är vårt.
          </note>
          <note type="speaker">
            Anf. 6 GÖTE JONSSON (m) replik:
          </note>
          <note>
            Fru talman! Först några ord om skatterna. Jag tror att det är
            väldigt viktigt att vi nämner saker vid deras rätta namn. Om vi
            behöver förstärka statens utgifter, bör vi inte gömma oss bakom
            begrepp som i den allmänna debatten verkar positiva. Om vi höjer
            bensinpriset med ett visst antal ören och kallar det en miljöavgift,
            låter det väldigt bra och motiverat. Men om vi sedan inte vidtar
            några som helst åtgärder för att förvalta dessa pengar för miljön,
            är det inte bra.
          </note>
          <note>
            Vi har aldrig sagt att det skall finnas direktkommunikation mellan
            en inkomst och en utgift, men det måste finnas en trovärdig relevans
            mellan avgifter och skatter som man lägger på medborgarna och
            kallar miljöskatter och miljöavgifter och satsningar som man gör
            för att förbättra miljön i olika sammanhang. Det är en trovärdighetsfråga.
            Vi kan ta kalkningen som ett sådant exempel.
          </note>
          <note>
            För att sedan se till energipolitiken vill jag säga,
          </note>
          <note>
            Lennart Daléus, att det även i den inhemska energipolitiken krävs
            litet grand av jämförelser internationellt. Kolkraften är en viktig
            värdemätare i relation till kärnkraften. Vi har faktiskt under
            det gångna året fått importera ganska mycket el från Danmark,
            producerad i danska kolkraftverk. Vad jag skulle önska är att
            vi kunde pröva energipolitiken på ett annat sätt och släppa låsningar,
            så att vi i energipolitiken ser till olika miljöeffekter och till
            en hållbar utveckling av resurser. Jag tror att det är nödvändigt
            att vi kan hitta den balansen.
          </note>
          <note type="speaker">
            Anf. 7 EVA ERIKSSON (fp):
          </note>
          <note>
            Fru talman! Den 22 november beslöt riksdagens majoritet att fastställa
            ramar. Vi i Folkpartiet liberalerna hade en annan fördelning när
            det gäller utgiftsramar inom olika områden. Vad gäller utgiftsområde
          </note>
          <note>
            20 hade vi ett högre belopp än vad regeringen och
          </note>
          <note>
            Centerpartiet hade enats om i riksdagen. Därför har vi ett särskilt
            yttrande i betänkandet. Jag vill understryka att motiven för det
            särskilda yttrandet står fast. Eftersom vi är förhindrade att
            yrka bifall till vår föregående reservation efter beslutet den
            22 november vill jag understryka att motiven står fast. I den
            debatt som föregick beslutet underströk vi från vår sida också
            vikten av att utgiftsområde 20 tilldelas ytterligare 290
          </note>
          <note>
            miljoner, vilket Folkpartiet hade föreslagit i sin motion.
          </note>
          <note>
            Jag vill också, fru talman, börja med att yrka bifall till reservation
            nr 6 i betänkandet.
          </note>
          <note>
            De föregående talarna har vid flera tillfällen sagt att det finns
            en gemenskap i miljöpolitiken. Det är viktigt och riktigt. Men
            det är inte samma sak som att miljöpolitiken har lyckats, att
            vi har tagit de stora beslut som behövs för att klara miljön,
            framtiden och överlevnaden i ett globalt perspektiv.
          </note>
          <note>
            Ibland när vi har debatt om miljön, när man läser tidningar,
            när man tar del av medierna och när man läser glansiga fina rapporter
            från företag verkar det som om vi har klarat av det mesta i miljöpolitiken.
          </note>
          <note>
            Jag känner att det är allvarligt om man tror det.
          </note>
          <note>
            Det vi har gemensamt, vi som talar om miljöpolitik och de som
            har engagerat sig i näringsliv och organisationer, är en insikt
            som man egentligen kan formulera i en enda mening. Vi har insikt
            om att om vi fortsätter som vi har gjort tidigare och som vi faktiskt
            gör i dag så går allting under. Jorden kommer att gå under om
            vi fortsätter som hittills. Det kan låta väldigt dramatiskt. Det
            är säkert många som säger att det inte är så, att vi har klarat
            av en del saker.
          </note>
          <note>
            Tyvärr kan man bara konstatera att vi inte har gjort det. Det
            behövs nya åtaganden. Vi kan konstatera att vi enbart i svensk
            miljöpolitik har ställt upp flera miljömål som vi inte har uppnått.
            Det kommer ständigt rapporter om det från Naturvårdsverket och
            andra som publicerar statistik och information.
          </note>
          <note>
            Jag tror att det är viktigt i en sådan här debatt -
          </note>
          <note>
            när vi diskuterar budgeten, framtiden och visionerna, när vi
            diskuterar hur vi i den här kammaren och i
          </note>
          <note>
            Sverige skall ha en vision om nästa århundrade - att inse vilket
            ansvar vi har som en utvecklad industrination. Vi skall vara föregångare
            i miljöpolitiken. Det är viktigt att vi har klart för oss att
            tecknen på miljöhoten runt omkring oss blir allvarligare, djupare.
            Vi kan läsa rapporter från FN:s organisationer, från IPPI, en
            forskargrupp under FN, där man pekar på att växthuseffekten ökar
            och att den riskerar att förändra jordens klimat.
          </note>
          <note>
            Hotet mot ozonskiktet har vi ännu inte avvärjt.
          </note>
          <note>
            Den biologiska mångfalden riskerar att utarmas över hela världen.
            Talarna före mig har båda nämnt den biologiska mångfalden, det
            ansvar vi har för att bevara den, betydelsen av den biologiska
            mångfalden, den kedja som finns i utvecklingen och beroendet av
            den biologiska mångfalden. Försurningen hotar fortfarande vårt
            lands sjöar och skogar.
          </note>
          <note>
            Det beror på att vi under ett sekel har berusats av den svindlande
            snabba utvecklingen, som har brutit mot några grundläggande systemvillkor.
            Det är vi också medvetna om. Det har vi också insikt om. Men är
            vi beredda att göra något åt det?
          </note>
          <note>
            Ja, säger många, det är vi. Det har vi varit inom vissa delar.
            Men det finns hinder i svensk miljöpolitik. Då kan man fråga sig:
            Finns hindren i finanspolitiken eller i den ekonomiska politiken?
            Meningsutbytet mellan Göte Jonsson och Lennart Daléus visar ändå
            på att det finns problem när det gäller den ekonomiska politiken
            och när det gäller frågan om hur man skall fördela resurserna
            och hur man skall använda sig av miljöavgifter eller miljöskatter
            i skatteväxlingshänseende.
          </note>
          <note>
            Fru talman! Vi slösar fortfarande med ändliga råvaror och resurser.
            Vi sprider sopor och gifter runt omkring oss. Vi utsätter naturen
            för en sådan stress att den riskerar att utarmas och förstöras.
            Vi tär fortfarande på lagren av de förnybara fonderna. Det går
            inte att bortse från att de ändliga resurserna som en fjärdedel
            av jordens befolkning ägnar sig åt riskerar att leda till en ekologisk
            kollaps. Det gäller framför allt tredje världen som i dag kopierar
            vårt levnadsmöster.
          </note>
          <note>
            Man är glatt påhejad av de utvecklade industriländerna därför
            att det finns nya marknader och ett nytt sätt att expandera och
            att öka tillväxten på, även i de nuvarande industriländerna.
          </note>
          <note>
            Det här är inte osannolikt. Det kan komma att hända i tredje
            världen. Vi kan titta på vad som nu händer i Sydostasien, med
            den enorma utveckling som finns i Malaysia, Thailand och Borneo.
            Där ser man hur miljöbovarna gör intrång, hugger ner mangroveskogarna
            och anlägger nya turistanläggningar. Självklart är det miljöförstörande
            åtgärder, som i ett globalt perspektiv påverkar miljön i stort.
          </note>
          <note>
            Genom att vi lever som vi gör i den rika delen av världen förvägrar
            vi i praktiken människor i den fattiga delen av världen välstånd
            och välfärd.
          </note>
          <note>
            Fru talman! Miljöpolitik formuleras inte i tomrum.
          </note>
          <note>
            Den måste utgå från ideologiska värderingar. Det tror jag bestämmer
            både ambitionsgrad och vilka styrmedel man väljer. Vi liberaler
            säger ja till ekonomisk tillväxt. Ekonomisk tillväxt är grunden
            för att människor skall få det bättre. För människor i fattiga
            länder innebär tillväxt tak över huvudet, skola, hälsovård, mat
            och vatten - allt det som vi betraktar som självklart.
          </note>
          <note>
            Problemet är bara att tillväxten i fattiga länder kan bidra till
            ökad miljöförstöring därför att man inte har råd med miljövänlig
            tillväxt. Det reser den avgörande framtidsfrågan: Hur skall de
            fattiga länderna kunna industrialiseras och genomgå en ekonomisk
            utveckling utan att det ekologiska systemet kollapsar?
          </note>
          <note>
            Svaret på den frågan lägger ett stort ansvar på de rika ländernas
            skuldror. Vi i den rika världen måste axla ett miljömässigt ledarskap
            - i biståndspolitiken, i vårt agerande i de internationella forum
            som Sverige deltar i och även i de miljöbeslut som vi fattar här
            i
          </note>
          <note>
            Sveriges riksdag. Det är viktigt att det land som skall vara
            föregångsland också orkar och mäktar med att fatta beslut på egen
            mark.
          </note>
          <note>
            Fru talman! Marknadsekonomi är ett effektivt redskap i miljöpolitiken
            om man använder det rätt. Det påpekar också Lennart Daléus i sitt
            anförande. Han kanske inte gör det på samma raka sätt som jag.
            Men jag uppfattar ändå att det finns en enighet också i detta
            - enighet om ett varsamt sätt, en miljöanpassad marknadsekonomi
            där vi använder oss av kretsloppstankar. Då kan man förena detta.
            Man kan förena det med effektiva styrmedel och kostnadseffektiva
            lösningar.
          </note>
          <note>
            Folkpartiet har under lång tid drivit miljöavgifter och miljöskatter
            som ett medel för att uppnå detta. Då förvånar det mig litet grand
            när Göte Jonsson, i den debatt som Lennart Daléus och Göte Jonsson
            hade, ändå säger att miljöavgifter skall gå tillbaka till sektorn.
            Jag hoppas att det inte är så att Moderaterna menar att skatteväxling
            inte är något bra instrument.
          </note>
          <note>
            Att lägga mindre skatt på arbete och mer skatt på miljö - det
            trodde jag att vi var eniga om i den här kammaren. Det vore intressant
            att höra Göte Jonsson utveckla det sedan.
          </note>
          <note>
            Fru talman! Vi liberaler försöker hela tiden utgå från den enskilda
            människan. All liberal politik har som yttersta syfte att ge honom
            eller henne frihet att samverka med andra och forma sitt eget
            liv. Det gäller inte bara inom Sveriges gränser utan för alla
            människor globalt och internationellt.
          </note>
          <note>
            Miljöproblemen är aldrig abstrakta. De handlar i grunden om enskilda
            individer som på olika sätt får sin frihet inskränkt av miljöförstöringen.
            Det kan vara fiskaren i Laholmsbukten som förlorar både sin utkomst
            och sin livsstil på grund av bottendöden i Laholmsbukten, det
            kan vara den lilla nyfödda flickan i miljögifternas Katowice i
            Polen eller det kan vara barnet i Somalia som aldrig får dricka
            rent vatten.
          </note>
          <note>
            Vi måste ta ansvar för att göra världen bättre.
          </note>
          <note>
            Detta ansvar innefattar också kommande generationer över hela
            världen. Vi liberaler kallar det för förvaltarskap. Förvaltarskap
            är en ideologisk grund för vårt miljöarbete, och det är också
            det som har legat till grund för de ställningstaganden vi har
            gjort i den miljömotion som också har legat till grund för det
            särskilda yttrande och det bifallsyrkande som vi har i samband
            med det här betänkandet.
          </note>
          <note>
            Fru talman! Jag ber att få avsluta mitt anförande med att ställa
            en fråga till Lennart Daléus. Det finns väl ändå någonting i utgiftsområde
            20 som måste ha varit svårt att yrka bifall till för Centerpartiet?
            När det gäller investeringar inom miljövårdsområdet, markförvärvet,
            skyddet av den biologiska mångfalden, möjligheten att lösa in
            värdefull mark, sanera miljöförstörd mark m.m. har regeringen
            ett för litet anslag.
          </note>
          <note>
            Dit går nästan inga pengar alls. Centerpartiet har i sin reservation
            till betänkandet skrivit att man vill ha ytterligare pengar. Det
            förundrar mig litet grand att man inte, med tanke på det nära
            samarbete man har med regeringen bl.a. när det gäller budgetarbetet,
            har kunnat påverka regeringen att lägga till extrapengar för att
            kunna få möjlighet att sanera miljöförstörd mark och köpa in den
            del av gammelskogen som behöver räddas för att den biologiska
            mångfalden skall säkras. Är det så, Lennart Daléus, att miljön
            har fått stå åt sidan för andra intressen i budgetarbetet?
          </note>
          <note type="speaker">
            Anf. 8 GÖTE JONSSON (m) replik:
          </note>
          <note>
            Fru talman! Jag vill bara göra ett ytterligare klarläggande när
            det gäller frågan om miljöavgifter. Vi i
          </note>
          <note>
            Moderata samlingspartiet var bland de första i denna kammare
            som krävde miljöavgifter. Vi blev då kritiserade för att vi ville
            bygga upp system som innebar att man kunde köpa sig fri när det
            gällde negativ miljöpåverkan. Nu är miljöavgifter dess bättre
            en erkänd och godkänd modell som man accepterar. Men vi moderater
            accepterar inte att man utifrån en rad skattehöjningar lägger
            miljömotiveringar som sedan inte på något sätt kan återspeglas
            när det gäller miljön.
          </note>
          <note>
            Eva Eriksson tog upp frågan om skatteväxling. I
          </note>
          <note>
            begreppet skatteväxling ligger en direkt koppling mellan att
            höja skatt på den ena sidan och sänka skatt på den andra, så där
            är det ju egentligen inte alls några problem. Men jag tror inte
            att skatteväxling är något universalmedel. Det gäller att mycket
            noggrant analysera hur man skall växla för att de bästa miljöeffekterna
            skall uppstå också i det sammanhanget. Utifrån vad jag har sagt
            om miljöskatt finns det inga problem med skatteväxling. Där finns
            ju faktiskt, fru talman, den direkta kopplingen.
          </note>
          <note type="speaker">
            Anf. 9 EVA ERIKSSON (fp) replik:
          </note>
          <note>
            Fru talman! Det är intressant, och jag tackar för svaret att
            moderaterna tycker att skatteväxling är ett bra sätt.
          </note>
          <note>
            Men den andra delen, miljöavgifter som skall föras direkt till
            miljöåtgärder, innebär ett helt nytt sätt att hantera budgeten
            och budgetpolitiken i Sverige.
          </note>
          <note>
            Jag har aldrig förstått tidigare att det har varit moderaternas
            linje. Nu har jag fått svar på det, och jag tackar för det.
          </note>
          <note type="speaker">
            Anf. 10 LENNART DALÉUS (c) replik:
          </note>
          <note>
            Fru talman! Eva Eriksson frågar om synen på budgeten. Det är
            klart att vi önskar att det hade funnits mer pengar, men jag tycker
            att vi också har kunnat visa att vi också har korrigerat det som
            var på väg att bli ekonomiska felhanteringar på vitala områden,
            t.ex. kalkningen. Eva Eriksson vet också att den diskussion som
            föregick budgeten skulle ha inneburit en rejäl nedskärning även
            i förhållande till det nu liggande förslaget. Där lyckades vi
            med en debatt före budgetarbetet medverka till en förändring.
          </note>
          <note>
            Vi har också i våra förslag i dag, fru talman, visat hur man
            kan förstärka såväl kalkning som inköp av just värdefulla naturområden
            för att skydda den biologiska mångfalden. Det är inte svårt, fru
            talman, för
          </note>
          <note>
            Eva Eriksson och Folkpartiet, om man har den inställning som
            Eva Eriksson demonstrerade, att rösta för våra reservationer och
            därmed tillföra ytterligare pengar till kalkning och till dessa
            inköp.
          </note>
          <note>
            Detta är i hög grad en prioritering. Det kanske inte är så stor
            skillnad i ambition, men i prioritering. Jag delar mycket av det
            Eva Eriksson sade i sitt inlägg i övrigt, men det är klart: Vill
            man ställa om, och anser man som t.ex. vi i Centerpartiet gör
            att kärnkraften är ett energisystem som inte är förenat med en
            hållbar utveckling, ja då arbetar man för att inleda kärnkraftsavvecklingen
            så snart som möjligt.
          </note>
          <note>
            Där har Folkpartiet inte samma prioritering. Man har möjligen
            andra ambitioner, men inte samma prioritering. Det är snarast
            det här som är det svåra för framtiden: att förena höga ambitioner
            och möjligen också samla dem till gemensamma prioriteringar. Där
            tycker jag nog att det brast litet i Eva Erikssons resonemang.
          </note>
          <note type="speaker">
            Anf. 11 EVA ERIKSSON (fp) replik:
          </note>
          <note>
            Fru talman! I den reservation som ni har, Lennart
          </note>
          <note>
            Daléus, står det att ni vill avsätta ytterligare pengar till
            marksanering och kalkning. Men den miljard som ni har avsatt till
            det skall ni ju ta från anslaget för hållbar utveckling. När vi
            fattade det beslutet här i riksdagen var det ganska inriktat på
            vad de här pengarna skulle användas till. Av vad jag kan läsa
            mig till i betänkandet och på andra ställen kan man inte använda
            sig av den här miljarden från hållbar utvecklings-paket för just
            den här typen av åtgärder. Men jag lyckönskar
          </note>
          <note>
            Lennart Daléus till att kunna påverka regeringen till att dessa
            pengar skall kunna användas inom de här områdena. Är det så att
            Lennart Daléus i den här debatten kan ge mig garantier för att
            det är just där pengarna skall tas till de här åtgärderna så tycker
            jag också att det här är ett bra sätt att använda de pengarna.
            Men Naturvårdsverket har hanterat flera av de ansökningar som
            har haft den här inriktningen, och man har sagt att det inte ryms
            inom detta paket.
          </note>
          <note>
            Vad gäller energipolitiken hoppas jag att vi kommer att få en
            energipolitikdebatt i den här kammaren, och kanske också en energipolitik
            - det vore inte på dumt. Då kan vi ha den debatten, Lennart Daléus.
            Vi har litet olika uppfattning i den här frågan. Det är bra för
            miljödebatten, och jag tror också att det kan vara bra för prioriteringar.
            Från Folkpartiets sida vill vi inte riskera att man stänger av
            kärnkraften och bidrar till ökade koldioxidutsläpp. Vi vill ha
            garantier för att det inte kommer att bli fallet, Lennart Daléus.
            Det är anledningen, och det är också en viktig miljöpolitisk fråga.
          </note>
          <note type="speaker">
            Anf. 12 LENNART DALÉUS (c) replik:
          </note>
          <note>
            Fru talman! Det var det jag försökte säga, i mjuka ordalag, att
            vi har litet olika prioritering. Jag har respekt för att man har
            en annan uppfattning om de olika energikällornas miljöpåverkan.
            Det är uppenbarligen det som har lett Folkpartiet till att inte
            vilja stå fast vid de resonemang som man förde för bara några
            år sedan. Nu har man en annan ståndpunkt.
          </note>
          <note>
            Vi i Centerpartiet står alltså kvar vid vår uppfattning: Vi talar
            om en energikälla som inte hör hemma i en hållbar utveckling och
            som alltså måste avvecklas, åtminstone i den takt som Linje 2
            angav under energidebatten tidigare. Men återigen: Det finns naturligtvis
            olika prioriteringar på det här området, och det är det som leder
            till en sådan här debatt.
          </note>
          <note>
            Fru talman! Visst kan jag lova Eva Eriksson att om den här riksdagen,
            denna kammare, med en majoritet skulle besluta sig för att använda
            resurser på det sätt vi har föreslagit i vår motion är det denna
            riksdag obetaget att göra detta, vare sig Naturvårdsverket har
            tyckt eller tänkt någonting annat om hur de här pengarna skall
            användas. Så vist är den svenska demokratin inrättad. Det är det
            som gjort att vi har lagt fram förslag och därmed också reserverat
            oss på det här sättet.
          </note>
          <note>
            Jag inbjuder, efter att ha givit denna garanti, Eva
          </note>
          <note>
            Eriksson till att stötta vår reservation på den här punkten.
            Skulle vi, Eva Eriksson, samlas gemensamt i en majoritet här i
            kammaren har vi också tillfört de områden vi talar om i våra reservationer
            de här resurserna. Det vore bra.
          </note>
          <note type="speaker">
            Anf. 13 EVA ERIKSSON (fp) replik:
          </note>
          <note>
            Fru talman! Centerpartiet och Folkpartiet är ju inte i majoritet
            i denna kammare, Lennart Daléus, men det vore kanske bra för miljöpolitiken
            om det blev så.
          </note>
          <note>
            Vad gäller kärnkraften har vi inte ändrat uppfattning. Vi skall
            avveckla kärnkraften, självklart är det så. Kärnkraften är en
            energidel i vårt samhälle som skall avvecklas. Det har vi ett
            beslut på att vi skall göra. Men det gäller ju att hitta alternativa
            energikällor för att ersätta den energi som kärnkraften i dag
            genererar. Det gäller också att se till hur det ser ut i vår omvärld
            när det gäller energiproduktion. Det är inte så enkelt som att
            bara säga att nu skall vi stänga av ett kärnkraftverk. Det handlar
            också om att belysa kostnaderna. Vad kommer det att innebära för
            samhället, för den enskilde individen om man stänger av en energiproduktion
            på det här sättet?
          </note>
          <note>
            För att det inte skall råda något tvivel, Lennart
          </note>
          <note>
            Daléus, vill jag säga att Folkpartiet tycker att vi skall stänga
            av kärnkraften. Men förutsättningen för det är att vi skall hitta
            alternativa energikällor. Självklart har kärnkraften varit en
            period i vårt samhälle.
          </note>
          <note type="speaker">
            Anf. 14 HANNA ZETTERBERG (v):
          </note>
          <note>
            Fru talman! Jag skall börja med att säga att jag inte förstår
            den här debatten över huvud taget. Vi har ett betänkande framför
            oss som innehåller konkreta förslag till åtgärder och resursfördelning
            på miljöområdet. Den 22 november, om jag inte minns helt fel,
            hade vi en debatt här i kammaren som behandlade budgetramarna,
            de ekonomiska ramarna, för miljön. I
          </note>
          <note>
            den debatten blev det väldigt mycket diskussion om övergripande
            miljöfrågor, men också om detaljer som ingår i förslaget. Detaljerna
            är nu egentligen överspelade, i och med att budgeten och ramarna
            redan är antagna. Jag känner att det här är ett konstigt sätt
            att debattera över huvud taget. Hur jag vill prioritera och hur
            mycket pengar jag vill satsa på ett område beror ju på innehållet
            i åtgärderna. Det är inte lönt att slänga pengar i sjön och säga,
            men de går ju till miljö. Om det inte är bra miljöåtgärder, om
            det inte är bra investeringar, om det inte är bra förslag är det
            faktiskt att slänga pengarna i sjön, oavsett vad man skriver i
            rubriken.
          </note>
          <note>
            Jag känner att debatten i dag konkret borde handla om innehållet
            i regeringens budgetförslag. Rätta mig om jag har fel. Jag ser
            att flera begär replik, så ni tycker uppenbarligen att jag har
            fel. Jag menar att vi är överens om de övergripande fina orden
            om miljöfrågor, de fina orden är vi överens om, vad som sedan
            händer i verkligheten, i praktiken är vi inte överens om i många
            olika frågor.
          </note>
          <note>
            Jag tycker att det är synd att miljöministern inte är här i dag
            heller, trots att jag vet att hon har fullgoda skäl att inte vara
            här. Det lägger också litet locket på i debatten, tycker jag.
            Regeringen visar relativt litet ansvar för hur debatten förs här.
            Man borde vara här och svara på frågor och ta debatten. Det kan
            också bero på att riksdagen gör en felaktig planering. Man lägger
            miljödebatter på en dag när man vet att miljöministern naturligtvis
            inte kan närvara därför att hon har ett möte i EU i dag, om jag
            förstod saken rätt, som hon måste vara närvarande på.
          </note>
          <note>
            Jag återgår till betänkandet. I debatten den 22 november tog
            jag upp en hel del kritik mot det som finns här. Den kritiken
            finns kvar. Vänsterpartiet har avgett ett särskilt yttrande som
            jag tror att alla är väl medvetna om. Vi är förhindrade att ta
            upp våra förslag igen, därför att vi vid den förra debatten, genom
            en enda mening i finansutskottets betänkande, fick alla våra yrkanden
            som handlar om ekonomin avslagna, därför att våra förslag ligger
            utöver ram.
          </note>
          <note>
            Det här tycker jag också känns väldigt konstigt.
          </note>
          <note>
            Oavsett innehållet kan man säga att Vänsterpartiets motion faktiskt
            inte är någonting att ha över huvud taget, därför att vår prioritering
            innebär mer pengar.
          </note>
          <note>
            Det är det man uttryckligen har sagt. Jag skulle ha velat ha
            den debatt vi för i dag före debatten om ramarna. Nu blev det
            inte så. Men det särskilda yttrandet ligger kvar, och Vänsterpartiets
            motion i frågan ligger kvar. Jag kan tyvärr inte göra så mycket
            mer här i dag än att påpeka det i kammaren.
          </note>
          <note>
            I det här betänkandet finns det flera saker som jag naturligtvis
            stöder och tycker är bra. Jag tycker att det är bra att utskottet
            har hörsammat Vänsterpartiets diskussion om att samordna den miljöforskning
            som finns på området. Det är bra skrivningar om det. Jag tycker
            också att det är delvis bra skrivningar om kalkningen, att man
            måste söka vidare, diskutera försurningen i andra sammanhang än
            bara det svenska sammanhanget osv. Bra saker.
          </note>
          <note>
            Det finns också en diskussion som Vänsterpartiet försökte ta
            upp när det gäller kalkningen, att vi inte skall sätta som rubrik
            för kalkningsanslaget att det just skall vara kalkning, utan att
            det snarare skall vara åtgärder mot försurning. Det har också
            utskottet uppmärksammat och fört in bra skrivningar om, vilket
            jag tycker är bra. Jag tackar för att vi har fått stöd för det.
          </note>
          <note>
            Vi får se vad som händer sedan, men det finns åtminstone skrivet
            någon gång.
          </note>
          <note>
            Däremot finns det fortfarande saker som är så pass allvarliga
            att jag vill ta upp dem igen. Det handlar bl.a. om inköp av naturvärd
            skog i Sverige, urskog, som vi behöver bevara för den biologiska
            mångfaldens skull, som vi behöver bevara för att åtminstone garantera
            att vi inte medvetet gör enormt dumma saker. Jag tror att vi alla
            egentligen är överens om det.
          </note>
          <note>
            Fortfarande finns det däremot inga pengar. De resurser som regeringen
            och utskottet nu föreslår är mycket små jämfört med de behov som
            man ser.
          </note>
          <note>
            Det handlar också om miljösaneringen i Sverige, som kräver mycket
            pengar. Om jag inte minns helt fel är det litet drygt 19 miljoner
            som man har beviljat, när man snarare behöver det tiodubbla för
            att kunna åtgärda miljöförstörda områden runt om i Sverige som
            redan är identifierade, som redan finns utmärkta på kartan och
            där man vet exakt vad man skall göra, åtgärder som inte bara ger
            oss en bättre miljö, utan dessutom skapar arbete. Jag förstår
            fortfarande inte, jag läser om och om igen i betänkandet, men
            jag tycker inte att argumentationen för att inte bevilja mer pengar
            håller. I dag lägger vi ut enorma summor för passiv arbetslöshet.
            Får vi människor i arbete kan det garantera att vi faktiskt tar
            hand om de miljöproblem som vi själva har skapat. På det sättet
            kommer vi att förebygga kostnader i framtiden. Det vet vi alla
            om.
          </note>
          <note>
            Jag tror inte att det finns någon som inte håller med mig om
            det.
          </note>
          <note>
            Vänsterpartiet har en reservation till betänkandet som handlar
            om ett miljöcentrum i Umeå. Jag vill yrka bifall till den, det
            är reservation nr 8.
          </note>
          <note>
            I Umeå finns naturligtvis Umeå universitet, men där finns också
            Sveriges Lantbruksuniversitet, Arbetslivsinstitutet och Försvarets
            forskningsanstalt.
          </note>
          <note>
            Alla dessa ingår i Centrum för miljövetenskap. Vi ser att det
            finns ett behov i Sverige av att starta ett miljötekniskt centrum
            någonstans. Inom Umeå universitet finns miljöinriktade professurer
            på de flesta fakultetsområdena. Därmed tror vi att det finns väldigt
            bra förutsättningar för att skapa det här miljötekniska centrumet
            i Umeå. Vi har inte fått gehör för den punkten, och därför har
            vi tyvärr en reservation i frågan.
          </note>
          <note>
            Jag skulle vilja kommentera litet av den debatt som har förts
            i dag, även om jag inte tycker att energiomställning hör till
            dagens debatt, mer än att det naturligtvis hänger ihop med miljön.
            Energiomställning är ju väldigt viktigt och jag tror att alla
            talare före mig har varit inne på det området.
          </note>
          <note>
            Göte Jonsson slutar aldrig att förvåna mig. Det är kanske bra,
            så att jag blir litet piggare när jag sitter och lyssnar i kammaren.
            Ibland vet jag inte riktigt om han företräder en partilinje eller
            om han bara är omedveten om vilka konsekvenser moderat politik
            kan ha i miljöfrågor. Göte Jonsson talar om förnyelsebar energi
            och att Moderaterna förespråkar det, och det är bra. Men sedan
            säger han: Vi kan inte avveckla kärnkraften. Vi måste ha ett rimligt
            tidsperspektiv på detta.
          </note>
          <note>
            Jag tycker att vi har haft ett rimligt tidsperspektiv på detta,
            Göte Jonsson. Det är ganska länge sedan vi hade en folkomröstning.
            Sedan folkomröstningen har i princip ingenting hänt mer än att
            vi har byggt ut kärnkraften. Om man inte tar det första steget,
            tar man inget steg över huvud taget. Jag tror att det första steget
            i det här läget handlar om att avveckla kärnkraften och börja
            med ett kärnkraftverk, och börja nu!
          </note>
          <note>
            Det finns en möjlighet att börja nu. Det finns enorma potentialer
            i vårt land att också spara energi.
          </note>
          <note>
            Glöm inte det! Så länge vi inte avvecklar kärnkraften över huvud
            taget kommer inte heller alternativen fram. Det är faktiskt den
            politiken som Moderaterna i dag för när man bromsar utvecklingen.
            Man säger:
          </note>
          <note>
            Stopp, stopp, stopp; vi kan inte göra någonting över huvud taget!
            Det är i princip det jag tycker att Göte
          </note>
          <note>
            Jonssons parti säger.
          </note>
          <note>
            Jag skulle också vilja göra en kommentar till Lennart Daléus,
            som talade om regeringens hållning gentemot EU, de hårda riktlinjer
            vi har och de hårda krav vi ställer gentemot EU. Ja, vi ställer
            hårda krav. Vi får däremot inte gehör för dem. Lennart Daléus
            nämnde bl.a. gentekniken. Jag skulle vilja bolla tillbaka det
            litet grand. Den genmanipulerade sojan som är på väg in i EU och
            också in i Sverige kan vi inte enligt lag förbjuda. Enligt EU:s
            regelverk har vi ingen möjlighet att stoppa den.
          </note>
          <note>
            Då är frågan hur pass hård lagstiftning vi har, och hur pass
            mycket det spelar någon roll att vi i Sverige säger att vi tycker
            att detta är dumt, när den verkliga lagstiftningen görs i EU.
            Det är samma sak för kemikalier och annat, där vi t.ex. har haft
            övergångsregler.
          </note>
          <note>
            Visst kan vi kämpa för dem. Men om vi inte får gehör för det
            är det fortfarande EU:s lagstiftning som gäller.
          </note>
          <note>
            Jag tror att man skall vara medveten om det, vilket jag tror
            att Lennart Daléus är.
          </note>
          <note>
            Jag vill också kommentera kalkningen, som det här fördes en diskussion
            om tidigare. Det finns faktiskt en majoritet här i kammaren för
            att höja anslaget till kalkning. Problemet är bara att vi inte
            föreslår samma summor och inte har tagit pengarna från samma ställe,
            och därför kan vi inte enas. Jag tror att det handlar mycket om
            att vi är ovana vid nya budgetarbetet och sättet att arbeta i
            riksdagen. Jag hoppas att det blir bättre nästa år. Finns det
            en majoritet för någonting är det viktigt att vi också skall kunna
            genomföra det, och kalkning är ett sådant område. Centern kan
            tyvärr inte ta åt sig all kredit för detta.
          </note>
          <note>
            Fru talman! Jag vill avslutningsvis säga att jag tycker det är
            synd att jag fortfarande märker en sådan dubbelmoral i miljödebatten
            från många partier. Man säger en sak, och vi talar hela tiden
            här i kammaren med de stora fina orden. Men konkret innebär detta
            betänkande inte speciellt många steg framåt i miljödebatten. I
            ett land som ändå har kompetensen och kunskapen om miljöproblemen
            och som faktiskt också har pengarna, resurserna och arbetskraften
            att förändra någonting står vi och stampar, och i vissa fall tycker
            jag att vi går bakåt. Det handlar inte bara om att vi skall slänga
            ut en massa pengar i sjön. Det tror jag inte att någon av oss
            är beredd att göra. Det handlar om att flytta pengar från olika
            områden.
          </note>
          <note>
            Det gäller t.ex. passiv arbetslöshet, som i dag kostar samhället
            80-120 miljarder. Det är den summan som diskuteras. Passiv arbetslöshet
            kostar varje år 80-120 miljarder. När vi i Vänsterpartiet vill
            lägga
          </note>
          <note>
            560 miljoner mer utöver ramen för utgiftsområde 20, som vi i
            dag behandlar, får vi bara höra att vi för en överbudspolitik
            och att det inte är ekonomiskt realistiskt. Jag tror att man måste
            tänka om litet på det området. Dessa 560 miljoner som vi vill
            lägga utöver ramen ger många arbetstillfällen, och det är mycket
            mer värt än den passiva arbetslösheten.
          </note>
          <note type="speaker">
            Anf. 15 GÖTE JONSSON (m) replik:
          </note>
          <note>
            Fru talman! Jag respekterar Hanna Zetterberg, även om hon i och
            för sig inte förstår vår miljöpolitik.
          </note>
          <note>
            Låt mig litet grand kort redovisa den. Hanna Zetterberg säger:
            Man måste ta första steget. En god regel när man tar ett steg
            är att man vet var man skall sätta ned foten och inte tar första
            steget i blindo. Hanna
          </note>
          <note>
            Zetterberg säger å andra sidan att vi har haft tid på oss. Visst
            har vi haft tid på oss. Men var finns alternativen?
          </note>
          <note>
            Det är också en god regel när man tar första steget och säger
            någonting att man vet vilket alternativet är.
          </note>
          <note>
            Det skulle vara intressant att veta vad Hanna Zetterberg har
            för alternativ. Hanna Zetterberg säger att man skall spara energi.
            Gå då ut till de svenska hushållen och säg hur de skall spara
            energi! Regeringen har samtidigt för de stora tunga energikrävande
            industrierna begärt undantag och fått undantag i EU när det gäller
            vissa skattehöjningar. Vill Hanna Zetterberg att vi i stället
            skall lägga dessa avgifter på industrin och öka arbetslösheten?
          </note>
          <note>
            Vi har faktiskt från moderat sida en sammanhållen energipolitik.
            Mycket av vår energipolitik hänger just på miljöargumenten. Därför
            är det viktigt när vi diskuterar miljö i denna kammare att vi
            också tar upp energifrågan. Utsläppen från två stora koleldade
            kraftverk av typen stora danska kolkraftverk motsvarar koldioxidutsläppen
            för hela den svenska bilparken.
          </note>
          <note>
            När vi ser dessa storheter, fru talman, kan vi inte komma ifrån
            att ta upp energifrågan i miljödebatten.
          </note>
          <note>
            Vi måste veta var vi skall sätta ned foten när vi tar första
            steget, Hanna Zetterberg. Det är det vi inte vet.
          </note>
          <note type="speaker">
            Anf. 16 HANNA ZETTERBERG (v) replik:
          </note>
          <note>
            Fru talman och Göte Jonsson! Jag vet var jag vill sätta ned båda
            mina fötter, och det vet också Vänsterpartiet. Göte Jonsson säger
            att vi har haft väldigt lång tid på oss och att alternativen ändå
            inte har kommit fram. Det kanske handlar litet om vilka ekonomiska
            resurser man har satsat under åren sedan folkomröstningsbeslutet
            fattades.
          </note>
          <note>
            Om man tittar på hur mycket kärnkraften har kostat under de här
            åren och hur mycket resurser som har satsats på alternativ forskning
            är det en bråkdel som satsats på den alternativa forskningen.
            Det är litet symtomatiskt att vänta och dra på det fram tills
            nu och sedan säga: Nu hinner vi inte avveckla fram till år
          </note>
          <note>
            2010, och därför skall vi inte avveckla över huvud taget. Det
            är litet den argumentationen man nu har, och den tycker jag är
            totalt felaktig.
          </note>
          <note>
            Sedan frågar Göte Jonsson mig om att spara energi. Vi har t.ex.
            ett konkret förslag som behandlas i det betänkande jag har framför
            mig, som vi i och för sig inte har fått gehör för. Det handlar
            om 100 miljoner kronor till kommuner för att de skall kunna anställa
            Agenda 21-samordnare eller energirådgivare.
          </note>
          <note>
            Jag tror att människor är beredda att spara mycket energi. Jag
            tror också att många av de stora industrierna kan spara mycket
            energi. Men jag tycker inte att vi skall lägga alla kostnader
            på de stora tunga industrierna. Det finns många av de industrierna
            som är direkt beroende av el eller annan typ av energi och som
            vi i vår tur är direkt beroende av. Naturligtvis måste vi se över
            detta.
          </note>
          <note>
            Men skall vi inte ta det första steget över huvud taget? Alternativen
            finns i dag, Göte Jonsson. De är inte utbyggda. Det är t.ex. dyrt
            med solkraft därför att det sker en så liten produktion. Göte
            Jonsson säger att vi också måste tala om energifrågorna när vi
            talar om miljöfrågorna. Ja, naturligtvis. Varför gjorde vi inte
            det den 22 november?, är då min fråga. Då tyckte jag inte att
            vi talade om energifrågorna i det större perspektiv som Göte Jonsson
            efterlyser.
          </note>
          <note type="speaker">
            Anf. 17 GÖTE JONSSON (m) replik:
          </note>
          <note>
            Fru talman! En god regel är att man vet var man sätter ned den
            ena foten, Hanna Zetterberg. En ännu bättre regel är att man vet
            var man sätter ned båda fötterna - detta sagt utifrån vad Hanna
            Zetterberg sade här tidigare. Jag delar inte Hanna Zetterbergs
            uppfattning när det gäller bristen på resurser till forskning
            på energiområdet. Vi har duktiga forskare.
          </note>
          <note>
            Vi har sökt oss fram, och vi har forskat, och även internationellt
            arbetar man med detta. När vi inte har nått ända fram har vi inte
            satsat tillräckligt. Det pågår forskningsprojekt i stor omfattning
            när det gäller alternativ energi, men vi har inte lyckats hitta
            alternativen.
          </note>
          <note>
            Vem skall betala, Hanna Zetterberg? Det finns faktiskt ett samband
            mellan omställning och kostnad.
          </note>
          <note>
            Om de stora företagen inte skall betala måste hushållen betala.
            Har det gått förbi Vänsterpartiet att vi tidigare i kommunerna
            hade energirådgivare och att de har jobbat med dessa frågor? Det
            finns fortfarande i kommunerna utbyggd energirådgivning. Det är
            inte på det sättet vi kan klara att få ned våra energikostnader.
          </note>
          <note>
            Skall alla som har eluppvärmda hus, enligt Hanna
          </note>
          <note>
            Zetterberg, helt plötsligt bygga om sina hus för hundratusentals
            kronor? Vem skall betala det, i så fall?
          </note>
          <note>
            Det är en god regel, Hanna Zetterberg: Sätter man ned en fot
            skall man veta var den hamnar. Sätter man ned båda måste man ännu
            bättre vara medveten om underlaget.
          </note>
          <note type="speaker">
            Anf. 18 HANNA ZETTERBERG (v) replik:
          </note>
          <note>
            Fru talman! Jag vill påminna Göte Jonsson om energiöverläggningarna
            och samarbetet där, som uppenbarligen utifrån Moderaternas perspektiv
            inte går så vidare bra. Man kan inte ens ställa upp på principen
            att stänga av ett känkraftverk inom fyra år, vilket jag tycker
            är beklagligt. Kärnkraftverk står i dag avstängda från och till,
            och det har inte påverkat den svenska elkonsumtionen något vidare.
          </note>
          <note>
            Jag vet att det finns energisparrådgivare i många kommuner. Jag
            vet också att många kommuner i dag har så pass dålig ekonomi att
            de faktiskt inte längre har råd med det. Då är det kanske viktigt
            att vi från statens sida påpekar att man kan använda pengarna
            till detta och att vi tycker att det är viktigt.
          </note>
          <note>
            Jag har en fråga. Göte Jonsson pratar om alternativen och vem
            som skall betala. Vem betalar kärnkraften i dag? Den är ju ytterst
            subventionerad av de svenska skattebetalarna. Tag försäkringskostnaderna,
            t.ex.! Var ligger försäkringskostnaderna? Vem är det som tar konsekvenserna
            om det verkligen skulle hända någonting? Är det de stora företagen?
            Svaret är nej.
          </note>
          <note>
            Hur gör vi när dagens kärnkraftverk är utslitna?
          </note>
          <note>
            Förr eller senare måste vi ändå byta ut vår energiproduktion.
            Förr eller senare kommer kärnkraftverken ändå att bli för gamla
            för att ha i produktion. Vilka är alternativen då? Skall vi inte
            börja fundera på det nu?
          </note>
          <note>
            Driftstillstånden går ut förr eller senare - några relativt snart.
            Skall vi inte utnyttja det? Skall vi inte driva frågan framåt
            över huvud taget?
          </note>
          <note>
            Som sista punkt vill jag ta upp att alternativen redan finns.
            Frågan är bara vad vi vill göra. Energiöverläggningarna pågår
            för att vi skall hitta bra alternativ så att vi inte slår ut all
            elintensiv industri. Det tror inte heller jag är någon bra lösning.
          </note>
          <note>
            Vad är alternativen till kärnkraftverken? Vi måste ändå förr
            eller senare byta ut dem. Det är lika bra att börja den processen
            nu, Göte Jonsson.
          </note>
          <note type="speaker">
            Anf. 19 LENNART DALÉUS (c) replik:
          </note>
          <note>
            Fru talman! Jag förstår Hanna Zetterbergs frustration över debatten.
            Den rör områden som hon inte tycker att den borde handla om. Hon
            vill se mer detaljer kring budgeten. Jag förstår det. Men från
            tid till annan behöver vi i kammaren och i riksdagen även få tillfälle
            att måla de breda penseldragen - att göra ett försök till visioner
            och en bredare diskussion. Det kan göras olika spänstigt, men
            vi har i alla fall skäl att då och då göra det och inte bara ägna
            oss åt kronor och ören. Det är det som några av oss har försökt
            oss på i dag. Man sladdar lätt in på andra områden. Det märkte
            Hanna Zetterberg alldeles nyss. Av en budgetdebatt kring miljöfrågorna
            blev det reaktordiskussion.
          </note>
          <note>
            Det blir så. Det är väl ofrånkomligt.
          </note>
          <note>
            Vi har naturligtvis olika uppfattningar om en del saker i betänkandet.
            Vi har föreslagit hur man skall kunna ta pengar till det som Hanna
            Zetterberg anser är angelägna områden när det gäller inköp av
            mark, men Hanna Zetterberg och Vänsterpartiet vill inte ta pengarna
            från det området. Det kan jag också ha respekt för. Vi gör olika
            prioriteringar, helt enkelt. Det är en konsekvens av olika miljösyn.
          </note>
          <note>
            Vi bör göra mera vad gäller gentekniken och EU.
          </note>
          <note>
            Vi bör ligga på vad beträffar alla de viktiga begreppen. Det
            är en poängrik iakttagelse i sammanhanget att vi har ändrat vår
            lagstiftning i Sverige och gjort den strängare som en följd av
            vårt EU-medlemskap -
          </note>
          <note>
            icke omvänt. Det har faktiskt sina poänger.
          </note>
          <note>
            Fru talman! Nu blinkar lampan, så jag tror att jag skall avstå
            från den fråga jag tänkte ställa till Hanna
          </note>
          <note>
            Zetterberg om ett annat moment i betänkandet, nämligen det som
            gäller Naturvårdsverket. Efter att ha gett denna förvarning ber
            jag att få tacka så länge.
          </note>
          <note type="speaker">
            Anf. 20 HANNA ZETTERBERG (v) replik:
          </note>
          <note>
            Fru talman! Det är skönt att Lennart Daléus har förståelse för
            det jag säger. Det känns alltid bra.
          </note>
          <note>
            Jag vill påminna om att det kommer en allmänpolitisk debatt i
            januari. Det är inte så himla lång tid kvar tills dess. Då tycker
            jag att vi skall diskutera de stora övergripande riktlinjerna.
            Naturligtvis hänger det stora ihop med det lilla, men det förvånar
            mig att det blev så väldigt flummigt, om jag får uttrycka mig
            på det sättet, fru talman.
          </note>
          <note>
            Lennart Daléus nämner förvärv av mark och att vi inte har stött
            Centerns förslag. Vi har inte stött ert finansieringsförslag i
            denna fråga därför att ni tar pengarna från fonden för hållbar
            utveckling. Det är faktiskt det ni gör. Fonden för hållbar utveckling
            är en av de få grejer regeringen har gjort under mina två och
            ett halvt år i riksdagen som jag tycker är bra. Om vi tar pengar
            från en fond som skapar både bättre miljö och arbetstillfällen
            finns det inga pengar kvar där. Hade ni velat ta pengarna från
            något annat område, som inte hade varit så bra, hade vi kanske
            kunnat stödja förslaget, men det gjorde ni inte i detta fall.
          </note>
          <note type="speaker">
            Anf. 21 LENNART DALÉUS (c) replik:
          </note>
          <note>
            Fru talman! Det vi gjorde var att vi tog ett i förhållande till
            miljarden blygsamt belopp, som vi tyckte kunde föras till inköp
            av naturområden. Vi tycker att det är ett stöd till hållbar utveckling.
            Jag vill återigen säga att vi gör olika prioriteringar, och det
            är kanske inte så mycket att fördjupa sig i.
          </note>
          <note>
            Det jag tänkte fråga, fru talman, gällde Naturvårdsverket. Får
            jag ställa en konkret fråga, Hanna
          </note>
          <note>
            Zetterberg? Jag har gjort en iakttagelse: Sedan Naturvårdsverket
            tillkom i slutet på 60-talet - 1967 om jag kommer ihåg rätt -
            har några saker hänt i Sverige och internationellt. Vi har t.ex.
            fått ett Miljödepartement, som icke fanns vid tiden för Naturvårdsverkets
            tillkomst utan kom till senare. Det tillkom ett departement när
            det redan fanns ett verk. Sverige har gått med i EU, med allt
            vad det innebär för internationella relationer, t.ex. Man kan
            peka på några andra mycket viktiga förändringar på miljöområdet
            sedan slutet på
          </note>
          <note>
            60-talet, då Naturvårdsverket kom till.
          </note>
          <note>
            Vi tycker i all enkelhet i vårt förslag att det finns skäl att
            se på denna situation. Det finns skäl att se på
          </note>
          <note>
            Naturvårdsverkets roll relativt Miljödepartementet, relativt
            EU, forskningsmässigt och på många andra sätt. Det är en enkel
            åtgärd för att försöka anpassa det svenska miljöarbetet till den
            nu gällande situationen.
          </note>
          <note>
            Detta vill icke Hanna Zetterberg och Vänsterpartiet.
          </note>
          <note>
            Det är för mig en gåta. Därför ställer jag nu en fråga, fru talman:
            Varför vill icke Hanna Zetterberg och
          </note>
          <note>
            Vänsterpartiet att man ser över Naturvårdsverkets mål och uppgifter
            i den nuvarande situationen? Behandla detta varsamt, Hanna Zetterberg,
            eftersom jag inte har någon replikrätt kvar.
          </note>
          <note type="speaker">
            Anf. 22 HANNA ZETTERBERG (v) replik:
          </note>
          <note>
            Fru talman! Lennart Daléus börjar med att säga att det är en
            blygsam summa man tar från fonden för ekologisk omställning. Jag
            håller faktiskt inte med om det. Miljardsatsningen sträcker sig
            över fem år. Det betyder att det är 200 miljoner per år. Centern
            vill ta
          </note>
          <note>
            20 miljoner för kalkning och 30 miljoner för markförvärv. Det
            är 25 %. Det tycker jag är ganska mycket.
          </note>
          <note>
            Det kanske vi skall sluta dividera om.
          </note>
          <note>
            Vad gäller Naturvårdsverket kan jag säga att jag fortfarande
            inte tycker att argumenten är tillräckliga.
          </note>
          <note>
            Det kanske är ett problem i riksdagsdemokratin. Jag vill gärna
            höra argumenten. Om det är som Lennart
          </note>
          <note>
            Daléus säger - om det han talar om är anledningen till att utskottet
            tycker att det är okej att skära ned resurser på verket - tycker
            jag att man skall skriva det!
          </note>
          <note>
            Förklara det, om det nu är så. Det känner jag ofta är en brist.
            Att se över verksamheter är egentligen aldrig fel. Frågan är vilket
            syftet är. Som jag har uppfattat frågan, och som utskottet uttrycker
            det i betänkandet, lägger man väldigt mycket mer ansvar på verket.
          </note>
          <note>
            Samtidigt drar man in väldigt mycket pengar. Den logiken förstår
            inte jag. Den argumentationen är inte tillräcklig.
          </note>
          <note>
            Vad jag tror att Lennart Daléus vill att jag skall säga är att
            vi stöder förslaget om att göra en utvärdering.
          </note>
          <note>
            Jag tycker fortfarande inte att jag kan säga det, men Lennart
            Daléus får gärna övertyga mig vid ett senare tillfälle. Det kommer
            också att bli ytterligare tillfällen att diskutera den här frågan.
            Det är möjligt att Vänsterpartiet har gjort fel, och vi är i så
            fall beredda att ändra oss. Men jag kan i dag inte se att vi har
            gjort fel, utan det får vi fortsätta att diskutera senare.
          </note>
          <note type="speaker">
            Anf. 23 EVA ERIKSSON (fp) replik:
          </note>
          <note>
            Fru talman! Jag begärde ordet när Hanna Zetterberg i sitt inlägg
            sade att hon inte förstod någonting, att hon kände frustration
            och att det var dubbelmoral.
          </note>
          <note>
            Det gjorde mig litet orolig. Samtidigt är Hanna Zetterberg inte
            ensam om att ha sådana känslor inför den här miljödebatten. Det
            handlar nämligen mycket om, som hon sade, att vi har ett nytt
            sätt att arbeta med frågorna i riksdagen, att vi har en ny budgetordning.
          </note>
          <note>
            Det ger egentligen en bild av var miljöfrågorna befinner sig.
            De befinner sig precis mellan frustration och dubbelmoral. Däremellan
            ligger miljöpolitiken i dag, och det är allvarligt. Det är någonting
            som vi gemensamt skulle kunna lösa upp.
          </note>
          <note>
            Jag har gång på gång i denna kammare av miljöministern - hon
            är tyvärr inte här nu, men kanske någon annan i hennes parti kan
            ge besked - begärt att ministrar från alla sektorer skall vara
            med och diskutera miljöpolitik under den allmänpolitiska debatten,
            som vi skall ha i januari. Miljöpolitik kan inte vara en särskild,
            liten del, som bara diskuteras från de miljöpolitiska aspekterna,
            utan den måste också diskuteras med utgångspunkt från arbetsmarknad,
            kommunikationer, handelspolitik och alla andra områden.
          </note>
          <note>
            Miljöministern har vid tre tillfällen fått frågan och lovat att
            en sådan debatt skall komma till stånd. Nu lyssnar ju också talmannen
            på denna debatt. Jag hoppas att den allmänpolitiska debatten därmed
            kan bli en vidare debatt, där miljön kommer att vara en del.
          </note>
          <note>
            Om Hanna Zetterberg stöder mig i det agerandet så att vi kan
            få fram den debatten, tror jag att vi kan få miljöpolitiken ut
            ur kleten mellan dubbelmoral och frustration.
          </note>
          <note type="speaker">
            Anf. 24 HANNA ZETTERBERG (v) replik:
          </note>
          <note>
            Fru talman! Jag stöder Eva Eriksson i hennes krav.
          </note>
          <note>
            Det vore alldeles utmärkt bra att ha en gemensam rubrik under
            den allmänpolitiska debatten i januari, där energifrågorna, trafikfrågorna,
            jordbruksfrågorna och de konkreta, övergripande frågor som kallas
            miljöfrågor förs samman. Det skulle bli en väldigt stor debatt
            och säkerligen svårt att få ordning på den, eftersom det är så
            många områden, men jag tror att det är nödvändigt.
          </note>
          <note>
            Jag sade kanske inte i mitt anförande att jag inte förstod någonting,
            därför att det tycker jag att jag gör.
          </note>
          <note>
            Men jag skulle gärna vilja se att vi har mer konkreta regler
            för när vi pratar om vad, annars pratar vi mycket förbi varandra.
          </note>
          <note>
            Jag ser också, som Eva Eriksson ganska bra uttryckte det, att
            miljöfrågorna befinner sig någonstans mellan frustration och dubbelmoral.
            Jag är benägen att hålla med om det.
          </note>
          <note>
            Det som samtidigt gör mig så frustrerad är, att efter det att
            vi har tagit initiativ till utredningar och beredningar eller
            har vidareutvecklat arbetet på något område, genomför man detta
            delvis väldigt hafsigt.
          </note>
          <note>
            Det är inte vårt fel. Man tar inte miljöfrågorna på allvar på
            det sätt som jag skulle vilja att man gjorde.
          </note>
          <note>
            Skatteväxlingskommittén är ett sådant exempel. Dess förslag verkar
            bli väldigt urvattnat, enligt vad jag har hört nu. På samma sätt
            tycker jag att det delvis är svårt att tackla energiöverläggningarna
            från ett miljöperspektiv.
          </note>
          <note>
            Jag håller alltså med Eva Eriksson om att det vore väldigt bra
            om vi i januari kunde få en bättre, övergripande debatt, med alla
            berörda ministrar närvarande.
          </note>
          <note type="speaker">
            Anf. 25 EVA ERIKSSON (fp) replik:
          </note>
          <note>
            Fru talman! Jag har egentligen inte något mer att tillägga i
            den här frågan. Jag tackar för detta, och jag hoppas att det kommer
            att bli så att den allmänpolitiska debatten handlar om ett miljöperspektiv.
          </note>
          <note type="speaker">
            Anf. 26 ROY OTTOSSON (mp):
          </note>
          <note>
            Fru talman! Den här budgeten är ett miljösvek, hur man än räknar.
            Om man räknar på den stora miljövården, och tar in energi, trafik,
            allergisanering, hälsa osv., är det neddragningar i år, nästa
            år, året därpå och året efter det. Det är ytterligare neddragningar,
            steg för steg.
          </note>
          <note>
            Detta gäller också den lilla miljövården, det utgiftsområde som
            debatten i dag egentligen skall handla om. Det är från en mycket
            låg nivå som man skär. Det här utgiftsområdet ligger på 1,3 miljarder,
            på en total utgift på närmare 700 miljarder.
          </note>
          <note>
            Samtidigt gör regeringen, och även det stödparti som ger regeringen
            en majoritet i riksdagen, gång på gång väldigt fina och vackra
            uttalanden om satsningar på miljön, på gröna jobb, på att det
            nu skall satsas på en omställning av hela samhället, på att Sverige
            skall vara ett föredöme i Europa och i hela världen, på att det
            skall satsas offensivt på export med den gröna sidan. Men man
            skär ned i verkligheten.
          </note>
          <note>
            Visst är det dubbelmoral. Man säger en sak och gör en annan.
          </note>
          <note>
            Det har också skett en del andra förändringar, som ökar de ekonomiska
            kraven på miljöområdet. Ett exempel är att äganderätten har förstärkts,
            vilket gör att samhället måste betala mer till markägare för att
            upprätthålla samma naturvårdsambitioner som tidigare.
          </note>
          <note>
            Detta skedde i mitten på 80-talet genom en uppgörelse mellan
            Centern och Socialdemokraterna, och det skedde genom att den borgerliga
            regeringen i början på 90-talet förde in samma sak i grundlagen.
          </note>
          <note>
            Man har gjort det dyrare i Sverige att bedriva naturvård, att
            rädda de utrotningshotade växt- och djurarterna. Det har blivit
            svårare i Sverige, på grund av att det har blivit dyrare.
          </note>
          <note>
            Samtidigt skär samma majoritet av Socialdemokraterna och Centern,
            livligt stödda av Moderaterna i det här fallet, ned på anslagen
            till köp av den här marken. Man ändrar inte i lagstiftningen så
            att ägande också innebär ett ansvar för vad som görs.
          </note>
          <note>
            Detta är uppenbart på övriga miljöområden. Om vi ställer krav
            på att en industri inte får släppa ut föroreningar skickar vi
            inte med pengar. Det fastställs i en koncession, och sedan får
            företaget hålla sig till det. Det är ganska självklart. Men när
            det gäller naturvården, den biologiska mångfalden, de hotade växt-
            och djurarterna, de hotade urskogarna - de sista få spillrorna
            i det här landet - gäller inte samma synsätt, utan då skall det
            minsann betalas fullt ut. Då finns det inte pengar.
          </note>
          <note>
            Det är en omvänd miljöpolitik som Centern står för, oavsett om
            man samarbetar med Socialdemokraterna eller sitter i en borgerlig
            regering, just i fråga om hur ägandefrågan, naturvården och pengarna
            behandlas i de här sammanhangen.
          </note>
          <note>
            Detta är också uppenbart när det gäller den mycket stora frågan
            om sanering av gamla miljöskulder, av miljöskadade markområden
            från gammal industriverksamhet osv. Där är behovet enormt. Inventeringar
            visar att det finns ungefär 2 000 platser i det här landet som
            behöver saneras. Naturvårdsverket har äskat 210 miljoner för nästa
            år för att klara av det mest akuta.
          </note>
          <note>
            I det här förslaget från Socialdemokraterna och
          </note>
          <note>
            Centern anslås 17,5 miljoner. Det räcker egentligen inte till
            ett enda projekt av betydelse. Det räcker kanske till att sanera
            någon nu nedlagd bensinmack i landet. För att sanera t.ex. Värtaområdet
            här i Stockholm skulle det behövas 350 miljoner - att jämföra
            med det totala anslaget på 17,5 miljoner. För att sanera marken
            i Bengtsfors, där det funnits en kloralkalifabrik och där det
            nu läcker ut stora mängder kvicksilver i miljön, skulle det krävas
            ca 50 miljoner totalt.
          </note>
          <note>
            Anslaget är 17,5 miljoner.
          </note>
          <note>
            Det är ett hån mot alla seriösa miljöambitioner att vara så otroligt
            snål på ett område där vi vet att behovet är enormt, där vi vet
            att problemen växer och där det minsann inte är fråga om någonting
            - för att ta
          </note>
          <note>
            Lennart Daléus ord - som är svårt att se och som skulle vara
            mera diffust.
          </note>
          <note>
            Han hävdade att dagens miljöhot skulle vara svåra att identifiera.
            Det är de minsann inte. Skövlingen av de sista urskogarna är inte
            svår att identifiera. Den är väldigt synlig - kalhyggen syns bra.
            Det är inte svårt att identifiera kvicksilverförgiftningen i våra
            sjöar.
          </note>
          <note>
            Det är inte svårt att identifiera den tilltagande försurningen
            - den är faktiskt tilltagande. Då kommer vi in på kalkningsanslaget.
            I fråga om de sjöar och vattendrag som vi hittills kunnat förhindra
            från att försuras genom att sätta in kalkning skär man också ned
            från
          </note>
          <note>
            198 miljoner till 140 miljoner, och ytterligare nedskärningar
            kan bli aktuella. Det innebär att man inte kommer att klara att
            upprätthålla skyddet i väntan på att få ned utsläppen totalt sett
            i Europa så att försurningen kan upphöra så småningom. Om kalkningen
            minskar och upphör - och det kommer den att göra om inte nästa
            år för det finns en del pengar kvar, men året därpå - då kommer
            sjöarna att mycket snabbt förstöras. Det kommer att bli svårt
            att återföra dem till fiskrikt och något slags aktivt biologiskt
            tillstånd, utan det blir försurade sjöar, utspädd svavelsyra i
            stället för riktigt sjövatten.
          </note>
          <note>
            Fru talman! Anslaget till markinköp är också en punkt där man
            anslår på tok för litet för att kunna uppfylla det internationella
            ansvar som Sverige har tagit på sig genom internationella överenskommelser.
          </note>
          <note>
            Det är inte konstigt att Sverige möter allt hårdare kritik i
            internationella fora för att vi inte tar vårt ansvar. Det är ingen
            överraskning för oss i Miljöpartiet att den europeiska miljörörelsen
            börjar rösta för bojkotter mot svenskt papper och andra produkter
            från svensk skog när man ser att de sista svenska urskogarna faller.
            Det är några få promille av svensk skogsmark nedanför den gamla
            odlingsgränsen som är skyddad. Detta kan jämföras med de tropiska
            länderna, som också nämndes i förbigående i debatten, där man
            ofta är uppe i 10 och 15 %. Ambitionsnivån i
          </note>
          <note>
            Sverige sägs vara 5 %. Det skulle betyda uppåt en tiodubbling.
          </note>
          <note>
            Var finns pengarna? Tar man inte fram pengar måste man införa
            utökat ansvar i äganderätten, eller en kombination av dessa. Men
            gör man ingenting faller de sista urskogarna. Det är precis vad
            som händer. Det är därför som skogsforskare i det här landet gång
            på gång - senast i somras - går ut och i stora upprop protesterar
            mot den politik som Centern och
          </note>
          <note>
            Socialdemokraterna driver igenom. Den biologiska mångfalden är
            inte bara hotad utan blir sämre för varje dag som går och alltmer
            uttunnad i det här landet.
          </note>
          <note>
            Man kan jämföra detta med att det gick att få fram
          </note>
          <note>
            300 miljoner för miljöarbete på jordbrukssidan. Där fanns det
            plötsligt hundratals miljoner att plocka fram över sommaren. Där
            fanns en beredvillighet från
          </note>
          <note>
            Centerns och Socialdemokraternas sida. Var finns den när det
            gäller det övriga miljöarbetet? Hoten mot urskogarna och läckagen
            av tungmetaller från förorenade områden är faktiskt mycket allvarligare
            ur miljösynpunkt. Man får en känsla av att det kanske är andra
            intressen än miljöintresset som egentligen styr ett parti som
            Centern.
          </note>
          <note>
            Fru talman! Det skulle alltså behövas mer pengar på det här området.
            Det kravet har riksdagen avslagit häromveckan. Nu rör vi oss inom
            ett begränsat totalt utgiftstak för området. Vi tycker från Miljöpartiets
            sida att detta med miljöförorenade områden är så viktigt att det
            gäller att skaka fram pengar, om man nu kan. I majoritetens förslag
            vill man avsätta 30 miljoner för byggande av skoterleder m.m.,
            trots att man ännu inte har inrättat tysta områden i fjällområdet,
            de zoner som skall göras fria från motortrafik. Det har ännu inte
            gjorts, och i väntan på att det blir färdigt ser vi ingen anledning
            till att staten skall skjuta till pengar för att inrätta skoterleder.
            Det kan inte anses vara särskilt prioriterad uppgift i dagens
            ekonomiska situation och med tanke på att man inte gjort det man
            skall göra först. Vi föreslår att man tar dessa pengar och i stället
            lägger dem på miljösanering av områden som läcker kvicksilver,
            kadmium, bly, florerade ämnen och en låg rad andra gifter rätt
            ut i naturen som drabbar människors hälsa och miljö. Därför yrkar
            jag bifall till reservation 1, som innehåller just detta förslag.
          </note>
          <note>
            Vi har ytterligare reservationer i betänkandet. Jag vill särskilt
            tala om den som handlar om kalkning. Jag tar fasta på vad som
            sagts här i debatten, nämligen att det tydligen finns en majoritet
            i jordbruksutskottet för att öka kalkningsinsatserna. Ändå är
            det inte majoritet i riksdagen för det. Reservation 5, som Miljöpartiet
            och Centern står bakom, handlar om att ta 20 miljoner från programmet
            för omställning till hållbar utveckling till att förstärka kalkningsinsatserna.
            Som en nödåtgärd för ett år anser vi att detta är rimligt. Neddragningar
            på kalkningen kan få förödande effekter som vi inte kan åtgärda
            i efterhand.
          </note>
          <note>
            Jag yrkar bifall till reservation 5. Jag hoppas att fler partier
            tänker om under debatten och funderar på tills vi voterar i morgon
            om vi egentligen inte borde -
          </note>
          <note>
            det finns en majoritet för att öka kalkningen - borde se till
            att det verkligen sker. Utnyttja den nya budgetprocessen till
            att omforma förslagen i den sista etappen kring anslagen inom
            utgiftsområdena.
          </note>
          <note>
            Fru talman! Jag vill vidare peka på det yttrande nr
          </note>
          <note>
            4 som finns fogat till betänkandet och där vi i Miljöpartiet
            mer utvecklar vår syn på hur det borde ha varit på det här området
            men som det inte var möjligt att få därför att det förutsätter
            att mer pengar totalt anslås.
          </note>
          <note>
            Slutligen några kommentarer till den debatt som förts här. Man
            blir förvånad över en hel del som sägs om styrmedel i miljöpolitiken.
            Miljöskatter är ett effektivt styrmedel i miljöpolitiken oaktat
            vad skatteintäkten används till. All forskning på området visar
            detta. Det är också väldigt effektivt att ha en bra miljölagstiftning.
            Det är de två viktigaste styrmedlen. När man lyssnar på Göte Jonsson
            från Moderaterna får man närmast ett intryck av att det viktigaste
            styrmedlet i stället skulle vara bidragsgivningen, dvs. utgifter
            på statsbudgeten. Det stämmer inte med Moderaternas politik som
            förs fram i andra sammanhang. Göte
          </note>
          <note>
            Jonssons anförande i dag i dessa frågor är minst sagt motsägelsefullt.
            Det är ett uttryck för att man egentligen inte har något att säga
            alls. Då pratar man runt om allt möjligt och litet sammanblandat.
          </note>
          <note>
            Med detta yrkar jag än en gång bifall till reservation 1.
          </note>
          <note type="speaker">
            Anf. 27 GÖTE JONSSON (m) replik:
          </note>
          <note>
            Fru talman! När det gäller styrmedel tycker jag, som jag sagt
            tidigare, att om Roy Ottosson studerar historien bakom ekonomiska
            styrmedel så kanske kritiken mot oss blir något mildare.
          </note>
          <note>
            Vad jag begärde ordet för var faktiskt att kommentera Roy Ottossons
            syn på ägandet och äganderätten.
          </note>
          <note>
            Det är ganska uppseendeväckande att ett parti som säger att miljön
            är viktig och som driver miljöfrågor har en så fruktansvärt negativ
            syn på äganderätten.
          </note>
          <note>
            Samtidigt vet vi att den enskildes ansvar är något av det viktigaste
            som finns i miljöarbetet.
          </note>
          <note>
            Roy Ottosson säger att stärkandet av äganderätten under den borgerliga
            tiden och inskrivningen av den i grundlagen har gjort det dyrare
            att bedriva miljöarbete. Det har det inte gjort.
          </note>
          <note>
            Om vi skall besluta att skydda en urskog - som
          </note>
          <note>
            Roy Ottosson vill - blir det ju inte dyrare om samhället betalar
            än om den enskilde får betala skyddet. Det torde vi kunna vara
            överens om. Om Roy Ottosson i stället hade sagt att skyddet för
            äganderätten blir dyrare för den solidariska betalningen hade
            det varit bättre. Det blir inte dyrare med skyddad äganderätt
            när det gäller miljöskyddet. Det är märkligt att ett parti som
            driver miljöfrågorna på det sätt som Miljöpartiet gör - ni skall
            ha respekt för det - så radikalt bortser från den viktigaste basen,
            nämligen den enskildes ansvar och däri ligger också äganderätten.
          </note>
          <note type="speaker">
            Anf. 28 ROY OTTOSSON (mp) replik:
          </note>
          <note>
            Fru talman! När det gäller ekonomiska styrmedel vill jag be Göte
            Jonsson att sätta sig in i frågan litet bättre. Själv har jag
            följt den intensivt under de senaste 20 åren. Jag tror att jag
            vet vad jag talar om när jag säger att miljöskatter, liksom miljöavgifter,
            i sig har en kraftigt styrande inverkan om de är någorlunda vettigt
            utformade. Miljöskatter styr nämligen prisbildningen.
          </note>
          <note>
            Jag skall ta upp ett exempel. I senaste numret av tidskriften
            Ny Teknik finns det en stor artikel om elförbrukningen för hushållsmaskiner.
            Det är prisrelationen mellan de apparater som drar litet el och
            de som drar mycket el som avgör vilken apparat man väljer, vilket
            därmed också avgör elförbrukningen.
          </note>
          <note>
            Om folk konsekvent skulle välja de mer elsnåla maskinerna skulle
            besparingen motsvara den el som produceras av ett kärnkraftverk,
            enligt artikeln. Det är en seriös artikel som jag kan rekommendera.
            Den visar att prisrelationen är väldigt intressant, och den påverkar
            man just genom miljöskatter som är ett intressant strymedel.
          </note>
          <note>
            Om äganderätten skärps innebär det att man oftare och i större
            utsträckning måste gå in med ekonomisk ersättning om det ställs
            anspråk på markägaren när det t.ex. gäller naturvårdshänsyn. Om
            man kräver ett naturvårdsanpassat skogsbruk och upprättar en skogsvårdsplan
            skulle det kosta mer pengar. Om en skogsägare avser att avverka
            ett skogsområde blir det svårare att begära att han skall avstå
            från att avverka en del av området, eftersom lagstiftningen är
            sådan att även små områden skall ersättas. Det finns många exempel
            på att rovfågelträd har huggits ned med frön och fiskgjusar för
            att det inte har varit möjligt att få fram pengar i tid.
          </note>
          <note>
            Nyckelbiotopinventeringen har egentligen inte lett någon vart,
            därför att man inte har kunnat få fram pengar till att skydda
            ens de fåtal hektar som det handlar om i varje enskilt område
            just därför att äganderätten är så stark.
          </note>
          <note>
            Dessa exempel visar att det behövs mer pengar än tidigare för
            att man skall kunna klara naturvården.
          </note>
          <note type="speaker">
            Anf. 29 GÖTE JONSSON (m) replik:
          </note>
          <note>
            Fru talman! Egentligen är inställningen att det bara är miljöpartister
            som begriper sig på miljö litet påfrestande. Roy Ottoson säger:
            Göte Jonsson begriper sig inte på miljö. Han snurrar runt. Men
            jag är miljöpartist. Jag har sysslat med detta i 20 år. Jag kan
            miljöfrågorna. Jag har läst Ny Teknik.
          </note>
          <note>
            Jag läser också Ny Teknik, Roy Ottosson. Det är självklart att
            tack vare den tekniska utvecklingen som vi moderater arbetar för,
            men som ni miljöpartister motarbetar, bidrar den som har råd att
            köpa ett nytt kylskåp till bevarandet av miljön. Men genom er
            skattepolitik blir det allt färre hushåll i detta land som får
            råd att köpa det nya kylskåpet som sparar energi.
          </note>
          <note>
            Tänk litet längre än näsan räcker, Roy Ottosson!
          </note>
          <note>
            Nu över till frågan om vem som skall betala. Roy
          </note>
          <note>
            Ottosson och hans kompis skall gå till butiken och köpa ett kilo
            ägg - vi kan ju ta ägg som exempel, denna äggens dag - som Roy
            Ottosson skall betala för. Men när han kommer till butiken säger
            han till kompisen att han inte har några pengar så kompisen får
            betala, vilket kompisen gör. Blir äggen billigare för att kompisen
            betalar? Nej, det blir de givetvis inte.
          </note>
          <note>
            Här står Roy Ottosson och säger: Jag anser att dessa urskogar
            skall betalas. Jag anser att dessa träd skall bevaras därför att
            det finns hackspettar i dem.
          </note>
          <note>
            Jag kan dela Roy Ottossons uppfattning när det gäller att slå
            vakt om den biologiska mångfalden. Men samtidigt säger Roy Ottosson:
            Jag har inga pengar att betala med, så den enskilde bonden får
            betala genom att inte avverka skogen. Om den enskilde bonden inte
            betalar, så är han en miljöbov. Jag har inga pengar att betala
            med.
          </note>
          <note>
            Så kan vi inte föra miljöpolitik. Det inger ingen som helst respekt,
            Roy Ottosson.
          </note>
          <note type="speaker">
            Anf. 30 ROY OTTOSSON (mp) replik:
          </note>
          <note>
            Fru talman! Först påstår Göte Jonsson att hans motdebattör ingenting
            vet. Sedan talar jag om att jag sysslat mycket med detta. Då tycker
            han att det är förskräckligt, som om det bara var vi som kunde
            syssla med miljöpolitik. Jag noterar att detta är en trist debattteknik.
          </note>
          <note>
            När man ställer krav på miljöförorenande företag, t.ex. en koncession
            enligt miljöskyddslagen, innebär det naturligtvis kostnader för
            företagen. Inte ersätter staten dessa kostnader, utan dem får
            företaget tåla!
          </note>
          <note>
            Däremot om en skogsägare vill hugga ned skog och det visar sig
            att några hektar är av högt naturvärde -
          </note>
          <note>
            det kan finnas hotade växt- och djurarter där som behöver skyddas
            - kommer det området att bedömas utifrån den del som han avser
            att avverka, vilket gör att samhället ofta måste gå in och betala
            ersättning. I
          </note>
          <note>
            det fallet kan man inte kräva att äganderätten skall innebära
            ett ansvar för att avstå från att avverka dessa få hektar som
            är så viktiga från naturvårdssynpunkt.
          </note>
          <note>
            Detta har blivit en merkostnad för samhället - det är bara att
            läsa innantill i Naturvårdsverkets rapporter.
          </note>
          <note>
            Samtidigt medverkar Göte Jonsson till att dessa anslag skärs
            ned. Det innebär att naturvården i Sverige blir sämre, både på
            det ena och på det andra sättet.
          </note>
          <note>
            Det är detta som vi kritiserar. Om man vill stärka äganderätten
            får man också se till att ta fram mer pengar för inköp av mark
            som behöver skyddas. Vi från Miljöpartiet tycker att det skulle
            vara bättre att ställa samma miljökrav för alla sektorer, oavsett
            om det handlar om markägare eller om förorenande industrier. Då
            skulle vi få en bättre miljöpolitik i dess helhet.
          </note>
          <note type="speaker">
            Anf. 31 LENNART DALÉUS (c) replik:
          </note>
          <note>
            Fru talman! Det kan vara nyttigt för Roy Ottosson att vara mera
            tydlig i debatten för att göra den litet renare. Roy Ottosson
            sade att det är andra intressen än miljön som styr mig och mitt
            parti. Det vore väldigt bra om Roy Ottosson kunde tala om vilka
            intressen som styr Centern om det inte är vårt miljöengagemang.
          </note>
          <note>
            Medan Roy Ottosson funderar på detta skall jag berätta för honom
            att det var vi som drev kampen mot kärnkraften innan Roy Ottosson
            kunde stava till miljö.
          </note>
          <note>
            Vi har drivit igenom ett kretsloppsarbete som saknar motstycke
            i många länder, åtminstone i den här delen av världen. Vi har
            haft en miljöminister som har avgått till följd av Öresundsbrofrågan.
            Fundera över vilka intressen det är som styr Centerns miljöengagemang!
          </note>
          <note>
            Roy Ottosson säger vidare att Miljöpartiet vill ha fram mer pengar
            till t.ex. kalkning av sjöar medan
          </note>
          <note>
            Centern är skurkaktigt och inte vill vara med om detta. Det låter
            ganska magstarkt, tycker jag. Men nu är det så vist inrättat av
            vi har avgett en reservation till detta betänkande, nr 5. Det
            är en reservation som har tillkommit på grund av att det har avgetts
            centermotioner där det krävs en höjning av kalkningsanslaget.
            Jag är glad över att Miljöpartiet instämmer i dessa motionskrav
            så att man reserverar sig tillsammans med oss till förmån för
            en ökad kalkning. Men detta gör man alltså inte därför att det
            finns miljöpartimotioner att stötta, utan man gör det för att
            man får möjlighet att hänga på ett krav från Centern på ökad kalkning.
            Går det att förklara detta, Roy Ottosson?
          </note>
          <note>
            Jag har en tredje fråga, herr talman. Roy Ottosson talade ju
            tydligt nedsättande om att det har tagits fram
          </note>
          <note>
            300 miljoner plus 300 miljoner kronor till jordbruket i vallstöd
            eller miljöstöd. Är det alltså så att Miljöpartiet i nästa vecka
            kommer att gå emot detta krav vid voteringen här i riksdagen?
          </note>
          <note type="speaker">
            Anf. 32 ROY OTTOSSON (mp) replik:
          </note>
          <note>
            Herr talman! Vilka intressen som styr Centern får väl Centern
            svara på. Jag noterade i mitt anförande att det har varit väldigt,
            väldigt svårt att få fram pengar till just miljövården - 1,3 miljarder
            kronor av en budget på 700 miljarder kronor. Ändå skär man procentuellt
            sett ned mer här än på andra områden i genomsnitt. Vi tycker att
            det är ett väldigt dåligt resultat av Centerns samarbete med regeringen.
          </note>
          <note>
            Däremot noterar vi med tillfredsställelse att vallstödet, efter
            den debatt som var i somras, har räknats upp med 300 miljoner
            kronor, vilket vi har bidragit till så gott vi har kunnat. Där
            gick det bra. Därför slår det mig att det tydligen går bra att
            få fram pengar när det är en koppling till jordbruket men att
            det är mycket svårare annars. Det gäller också andra ökningar
            på jordbrukssidan som har varit under det senaste året.
          </note>
          <note>
            Reservationen om kalkningen, som vi har gemensamt med Centern,
            kunde ha framlagts alldeles oberoende av vilka motionsyrkanden
            som fanns från början.
          </note>
          <note>
            I den här omgången i budgetprocessen är vi fria att ställa alla
            yrkanden om omplaceringar som vi vill inom den ram som riksdagen
            redan har beslutat om för detta utgiftsområde. Detta vet naturligtvis
            Lennart
          </note>
          <note>
            Daléus om. Det är alltså inte så att vi är beroende av något
            annat partis eventuella motioner, utan här är alla i utskottet
            fria att skaka fram pengar till det som man anser är mest angeläget.
            Jag har uppmanat de andra partierna att stödja just reservationen
            om litet mer pengar till kalkningen, för det råder ju egentligen
            enighet om att det behövs mer pengar till detta område. Varför
            då inte använda miljöpengar, som finns på ett annat område, till
            detta?
          </note>
          <note type="speaker">
            Anf. 33 LENNART DALÉUS (c) replik:
          </note>
          <note>
            Herr talman! Det är litet magstarkt detta med vilka intressen
            som styr. Om man inte har respekt för andra partiers engagemang
            i en sådan fråga som miljön, är det litet magstarkt att ställa
            sig i talarstolen och antyda att det finns andra intressen som
            styr de andra partiernas agerande än en riktig uppfattning om
            miljöns värde i det politiska arbetet. Att sedan på en fråga glida
            undan och säga att Centern självt får svara är ett insinuant och
            oriktigt sätt att bedriva en miljödebatt.
          </note>
          <note>
            När det gäller kalkningen kan man dribbla hur mycket man vill
            med orden. Det är ju inte så som Roy
          </note>
          <note>
            Ottosson säger. Roy Ottosson och hans parti hade icke haft en
            möjlighet att reservera sig i detta betänkande till förmån för
            ett ökat stöd till kalkningen, om det icke hade varit så att det
            här finns centermotioner som motiverar en reservation. Det hade
            icke varit möjligt för Roy Ottosson att rösta om ett stöd för
            en sådan reservation i morgon.
          </note>
          <note>
            Jag blir mer och mer förvånad, herr talman, över detta med vallstödet.
            Fortfarande talar Roy Ottosson nedsättande om detta. Han sade
            att det under sommaren kom fram pengar till kalkningen i jordbruket.
            Men om man tycker att det är så misstänkt och felaktigt med miljöpengarna
            i jordbruket, varför kommer man då inte att kraftfullt gå emot
            den satsningen när vi nästa måndag skall diskutera frågan och
            så småningom skall ta ställning till betänkandet? Har man Roy
          </note>
          <note>
            Ottossons inställning skall man naturligtvis inte stödja detta
            miljöstöd utan satsa pengarna på någonting annat och agera på
            något annat sätt.
          </note>
          <note>
            Detta inger inte förtroende, herr talman.
          </note>
          <note type="speaker">
            Anf. 34 ROY OTTOSSON (mp) replik:
          </note>
          <note>
            Herr talman! Här i debatten har vi nu sett ett exempel på hur
            en debattör försöker att hitta på åsikter hos sin motdebattör.
            Lennart Daléus försöker göra gällande att jag skulle ha en annan
            uppfattning om vallstödet än den jag faktiskt redovisade i mitt
            förra inlägg. Vallstödet har vi faktiskt motionerat om och tidigare
            reservat oss för och drivit i debatten. Varför detta? Jo, därför
            att jag träffade en väldigt öm punkt när jag påtalade att Centern
            har andra starka intressen än miljöintresset, vilket i och för
            sig inte innebär att jag saknar respekt för ert engagemang på
            miljösidan.
          </note>
          <note>
            Tvärtom söker vi ofta samarbete just med Centern för att förstärka
            miljöintresset i politiken.
          </note>
          <note>
            Men vi noterar tyvärr att det finns andra intressen som ofta
            tar över och som slår igenom starkare, vilket gör att miljöintresset
            får stryka på foten.
          </note>
          <note>
            Därför blir det, herr talman, missvisande när man lyssnar på
            Lennart Daléus väldigt allmänna och yviga ord om hur man skall
            satsa på miljön, när man i själva verket inte gör det. Han har
            ju ställt upp på en budget som innebär rejäla neddragningar på
            ett sätt som är ganska exempellöst, samtidigt som han använder
            väldigt yviga fraser.
          </note>
          <note>
            Lennart Daléus har också helt fel när det gäller budgettekniken.
            Vi som riksdagsledamöter har vår fulla och fria rätt att yrka
            fritt i den sista omgången av budgetbehandlingen. Det är de spelregler
            som gäller i riksdagen. Då är man inte beroende av om det finns
            tidigare förslag i motioner som har lämnats in under allmänna
            motionstiden eller i samband med budgetbehandlingen. Detta är
            ett faktum. Men det var väl ett sätt att smita ifrån att han har
            förlorat i den här debatten också.
          </note>
          <note type="speaker">
            Anf. 35 HANNA ZETTERBERG (v) replik:
          </note>
          <note>
            Herr talman! Roy Ottosson ställde en fråga i talarstolen och
            uppmanade flera partier att stödja reservation nr 5. Jag är faktiskt
            benägen att göra det, därför att kalkningen är en fråga som vi
            är överens om. Jag tror att det är viktigt att vi också tar intryck
            av den debatt som förs i kammaren. Jag tycker att vi tillsammans
            kan rikta en uppmaning till Moderaterna, som faktiskt är avgörande
            för om det kan bli mer pengar till kalkning eller inte.
          </note>
          <note>
            Men jag kan nu säga att Vänsterpartiet kommer att stödja reservation
            nr 5 i omröstningen i morgon bitti.
          </note>
          <note type="speaker">
            Anf. 36 ROY OTTOSSON (mp) replik:
          </note>
          <note>
            Herr talman! Så talar ett parti som sätter miljön högt upp på
            sin agenda. Nu väntar vi på vad Folkpartiet, som ju förut talade
            väldigt väl i talarstolen, tänker göra och på vad Moderaterna
            gör, för att se om vi kan få en majoritet för reservation 5 om
            medel till kalkning nästa år.
          </note>
          <note type="speaker">
            Anf. 37 DAN ERICSSON (kd):
          </note>
          <note>
            Herr talman! Vi är nu samlade här för att debattera miljöpolitiken
            och det ansvar som den svenska riksdagen har för att få Sverige
            som nation att steg för steg bygga om landet på en ekologiskt
            hållbar grund.
          </note>
          <note>
            Det är då trist att konstatera att de tjusiga formuleringar som
            statsminister Persson använde när han tillträdde nu är som bortblåsta.
            Han hävdade just att vi skulle bygga om landet på en ekologiskt
            hållbar grund.
          </note>
          <note>
            Men när det gäller praktisk handling kan vi nu konstatera att
            det inte händer någonting. Jag minns
          </note>
          <note>
            Roy Ottosson t.ex., som då hyllade statsministern för hans ord.
            Han såg dem som något positivt, att nu skulle det verkligen hända
            någonting.
          </note>
          <note>
            Men, herr talman, jag konstaterar i dag att Roy
          </note>
          <note>
            Ottosson också har noterat att det som sägs här från talarstolen
            inte stämmer överens med det som görs i praktisk handling i budgetfrågor.
          </note>
          <note>
            På område efter område har vi under det gångna året fått se hur
            ickebeslutandets regering har skjutit många viktiga frågor på
            framtiden. Man saknar styrka och förmåga att formera sig till
            beslut. På miljöområdet finns det en rad exempel. Ett exempel
            är den länge efterlysta miljöbalken som fortfarande lyser med
            sin frånvaro.
          </note>
          <note>
            Herr talman! Här måste jag återigen rikta mig till
          </note>
          <note>
            Miljöpartiet. Jag satt i min bänk och räknade ut att det nu har
            gått 527 dagar sedan vi hade kunnat få en ny, samlad miljölagstiftning
            i vårt land, den 1 juli 1995.
          </note>
          <note>
            Miljöpartiet gjorde en bestående insats under denna mandatperiod,
            då de sköt upp ikraftträdandet av en samlad miljölagstiftning.
            Ännu har det icke kommit fram något annat förslag.
          </note>
          <note>
            Det finns en utredning på detta område, och det räcker med att
            kasta en blick på några av remissinstanserna för att inse att
            det inte blir helt enkelt att lägga fram en proposition med denna
            utredning som grund. Vad Miljöpartiet har åstadkommit med sin
            förhalning är faktiskt någon form av miljöpolitiskt magplask.
            Det är er insats hittills under den här mandatperioden.
          </note>
          <note>
            Jag tänker också på uteblivna förslag vad gäller avfallsskatten,
            som ju är ett mycket viktigt instrument för att få bukt med det
            allvarliga problem som avfallet utgör. Förslag sägs komma framöver,
            men det finns ännu inget sådant för behandling på riksdagens bord.
          </note>
          <note>
            En annan följetong, och något som jag nu har drivit i snart två
            års tid, är en så enkel sak som att fastställa gränsvärden för
            radon i dricksvatten. Regeringen har gång på gång sagt att beslut
            kommer nästa månad. Jag tror att jag har framställt 5-6 frågor
            och interpellationer i det här ämnet. Hela tiden har jag fått
            beskedet: I nästa månad skall vi fatta beslut. Det har snart gått
            två år. Varför fattar man inte några beslut?
          </note>
          <note>
            Det här kanske är en liten fråga, men den är nog så viktig för
            de många människor som faktiskt är beroende av dricksvatten och
            som bor i områden där vattnet har hög radonhalt.
          </note>
          <note>
            Vi kan peka på ett antal andra exempel på sådant som vi den senaste
            tiden har haft uppe här i kammaren. Vid ett tillfälle gällde det
            att ordna fram pengar för mottagningsstationer för olja från fartyg.
            I stället för att dumpa oljan i Östersjön skulle fartygen kunna
            få möjlighet att lämna den vid mottagningsstationer i
          </note>
          <note>
            Ryssland, i Baltikum och på andra ställen. Vi hade en debatt
            om detta för några veckor sedan. Vi hade förslag uppe som då avslogs.
            Då hänvisade man på nytt till en ny utredning. Samtidigt vet vi
            att oljeutsläppen i Östersjön ständigt ökar.
          </note>
          <note>
            Vi har haft en debatt om miljölagstiftningen i ett avseende.
            Det gällde ett aktuellt fall som visade att de som har förorenat
            före 1989 kanske kan gå fria från ansvar. En sådan utveckling
            är skrämmande. Och vad har miljöministern sagt? Hon hänvisar till
            den kommande miljöbalk som vi ännu inte har sett på bordet.
          </note>
          <note>
            Det fall som nu har varit uppe i domstol är prejudicerande. Det
            innebär att man på många platser i landet inte längre följer upp
            de som har ansvar för att ha förorenat områden.
          </note>
          <note>
            Dess värre är det så, herr talman, att varje uteblivet beslut
            får bäring på ett antal andra frågor. Det är så mycket som hänger
            samman. Jag kan ta upp en annan debatt som jag hade miljöministern
            i början av året. Den handlade om att importera avfall för förbränning.
            Hade vi nu haft en avfallsskatt, kan man på goda grunder anta
            att det här problemet hade försvunnit. Då hade kommunerna kunnat
            försörja sina förbränningsanläggningar på ett annat sätt, men
            så är det nu inte. I stället importerar vi i dag exempelvis tyska
            plaster, gummidäck och annat som vi vet är hälsovådligt för att
            förbränna det i svenska anläggningar.
          </note>
          <note>
            När man läser regeringens proposition inom utgiftsområde 20,
            allmän miljö- och naturvård, slås man väldigt snabbt av en fråga.
            Vad vill regeringen egentligen med miljöpolitiken? Man frågar
            sig om det inte finns några visioner, några utmejslade mål att
            sträva efter. Jag saknar helt enkelt gnistan, det som får människor
            och ideella föreningar att börja tro och hoppas på att vi skall
            lyckas åstadkomma någonting av vikt de närmaste åren.
          </note>
          <note>
            Jag har full respekt för att statsministern tillsammans med sina
            regeringskolleger envetet strävar efter att sanera statsfinanserna.
            På vilket sätt man gör det, och med vilken fördelningspolitisk
            profil det sker, kan man ha olika uppfattningar om, och det har
            vi. Men att det måste saneras är vi överens om.
          </note>
          <note>
            Då är det beklagansvärt att samma medvetande inte verkar finnas
            när det gäller vår miljöskuld. Vi borde väl ändå kunna vara överens
            om att vi har en stor miljöskuld i vårt land. Vi borde också vara
            överens om att det av flera skäl - inte minst etiska och moraliska
            - finns all anledning att börja betala av denna skuld. Man tycker
            t.o.m. att det borde finnas en samstämmighet i insikten att man
            inte kan få mer för mindre pengar. Det gäller miljövården såväl
            som den vanliga vården.
          </note>
          <note>
            Min fråga till regeringen och till utskottets talesman Ingemar
            Josefsson är: När skall regeringen utarbeta en saneringsplan för
            den miljöskuld vi har? När skall vi minska vårt miljöbudgetunderskott,
            om vi skall benämna det så. Det vore intressant att få en sådan
            plan på riksdagens bord.
          </note>
          <note>
            Samma fråga kan ställas till jordbruksutskottets ordförande Lennart
            Daléus. Ni i Centern säger att ni har tagit ett stort ansvar för
            saneringen av Sveriges ekonomi, men när får vi motsvarande saneringsplan
            för den miljöskuld vi har, det miljöbudgetunderskott vi har? Det
            vore intressant att börja beta av och behandla en sådan plan.
            Jag hoppas att Lennart Daléus har ett svar på den frågan.
          </note>
          <note>
            Herr talman! Jag kan inte annat än beklaga att riksdagen nyligen
            antog regeringens förslag till budgetram för utgiftsområde 20
            och i det sammanhanget avvisade Kristdemokraternas förslag som
            hade givit förutsättningar för betydligt fler och mer kraftfulla
            åtgärder för vården av vår miljö. Speciellt vill jag peka på några
            besparingar och inskränkningar som är extra allvarliga.
          </note>
          <note>
            Den allmänna neddragningen på Statens naturvårdsverk är oroande.
            Det är ju det verk som har till uppgift att vara en samlande och
            drivande kraft i miljöarbetet. Under året har också Naturvårdsverket
            mycket tydligt klargjort att vi med nuvarande trend i stort sett
            inte kommer att uppnå något av de undersökta, av riksdagen fastställda,
            miljömålen. I flera fall är vi mycket långt från målen. Vill man
            vara litet elak kan man undra om det kanske är en sorts bestraffning
            regeringen nu kommer med genom att dra ned resurserna i verkets
            anslag mycket kraftigt. Regeringen kanske inte tycker om att höra
            dessa beska sanningar.
          </note>
          <note>
            Annars har ju somliga börjat tänka högt om att det kanske är
            dags att revidera miljömålen och sätta ribban litet lägre. Eftersom
            det är så uppenbart att vi med nuvarande politik inte kommer att
            nå ända fram, är det ju i och för sig konsekvent och ärligt att
            omformulera målen. I det perspektivet kanske man inte är så betjänt
            av ett väl fungerande verk med en hög kompetensnivå och slagstyrka.
          </note>
          <note>
            Om målsättningarna sänks kan man ju nöja sig med svagare instrument
            och tunnare organisation. Det är som sagt förvisso logiskt, men
            det är att beklaga att ambitionerna har fallit när det gäller
            miljömålen. Med
          </note>
          <note>
            Kristdemokraternas budgetförslag hade Naturvårdsverket tillförts
            40 miljoner kronor utöver regeringens ram.
          </note>
          <note>
            Herr talman! Jag vill ha litet ytterligare tid förutom den tidigare
            föranmälda.
          </note>
          <note>
            Ett annat viktigt område är anslaget till miljöövervakning. Senast
            för några dagar sedan såg jag en notis om att besparingarna kommer
            att drabba verksamheten hårt. Naturvårdsverkets mätningar vid
            västkusten kommer att avbrytas, och övervakningen av sälstammen
            minskar. Man kan inte heller bygga ut övervakningen i fjällen
            som planerat. Alla områden berörs.
          </note>
          <note>
            Analysen av miljögifter minskar, och mätningar av ammoniak i
            luften upphör helt. Detta är den verklighet vi går till mötes
            inom miljöarbetet i socialdemokratins och Centerpartiets Sverige
            år 1997.
          </note>
          <note>
            Låt mig ta ett exempel till, herr talman. På Länsstyrelsen i
            Östergötland i fredags behandlades budgeten för nästa år. Redan
            nu ser vi mycket tydligt hur nedskärningarna slår där. Man plockar
            bort två miljoner kronor när det gäller miljökontrollen. Man säger:
          </note>
          <note>
            Vi har inte längre några resurser för att följa upp att företagen
            följer miljölagarna. Man har inga resurser att kontrollera verksamheterna
            för längre. Det är effekten av den budget som riksdagen är i färd
            med att anta.
          </note>
          <note>
            Herr talman! Jag kan inte heller låta bli att beröra kalkningsanslaget
            med några ord. Nu backade visserligen regeringen från det mest
            halsbrytande förslaget;
          </note>
          <note>
            att halvera anslaget. Men bara det faktum att man över huvud
            taget uppdrar åt en utredning att analysera konsekvenserna av
            ett sådant förslag, visar att hur illa ställt det är med ambitionerna
            inom socialdemokratin när det gäller en progressiv och framåtsyftande
            miljöpolitik. Både anslaget till miljöövervakning och anslaget
            till kalkning, hade med Kristdemokraternas politik fått välbehövliga
            tillskott. Det hade inte löst alla problem, men det hade i alla
            fall varit steg år rätt håll.
          </note>
          <note>
            Herr talman! På grund av att riksdagen redan har fastställt ramen
            för miljöbudgeten och den här budgettekniska processen är jag
            av formaliaskäl förhindrad att yrka bifall till Kristdemokraternas
            motion. Jag kan bara konstatera att vi kristdemokrater inte deltar
            i de beslut som utskottet föreslår. Vi kommer således att avstå
            från att delta i omröstningarna.
          </note>
          <note>
            Jag delar Hanna Zetterbergs uppfattning, att den här debatten
            egentligen är något överspelad. Vi borde kanske ha haft den i
            samband med att ramarna bestämdes. Efter förmåga har vi ändå försökt
            lägga fram våra synpunkter.
          </note>
          <note>
            Avslutningsvis, herr talman, några ord om flerpartimotionen om
            Kolmårdens djur- och naturpark. Eftersom vi kristdemokrater inte
            har en ordinarie plats i jordbruksutskottet har vi svårt att följa
            argumentationen. Jag skulle därför vilja ha ett besked från företrädarna
            för såväl Socialdemokraterna som Centerpartiet om hur man argumenterat
            när man avstyrker ett rättvisekrav om att Kolmårdens djur- och
            naturpark också skall få medel för arbete med forskning och utbildning
            syftande till att rädda och bevara utrotningshotade svenska och
            utländska djurarter. Tidigare har ju
          </note>
          <note>
            Nordens Ark beviljats ett engångsanslag. Utskottet hänvisar nu
            till Naturvårdsverket, samtidigt som resurserna till Naturvårdsverket
            skärs ned. Det här hänger inte riktigt ihop. Vad är det för rättvisa
            i att nu inte bevilja nämnda typ av anslag till Kolmårdens djur-
            och naturpark, när riksdagen tidigare beviljat motsvarande till
            Nordens Ark?
          </note>
          <note type="speaker">
            Anf. 38 ROY OTTOSSON (mp) replik:
          </note>
          <note>
            Herr talman! Jag vill förtydliga en sak som Dan
          </note>
          <note>
            Ericsson sade. Han sade nämligen att jag hade ägnat mig åt en
            hyllning av statsministern. Jag tror att han missuppfattat något
            där. Antagligen syftar han på den uppgörelse som Miljöpartiet
            tillsammans med Centern och regeringen träffade om tillväxtpropositionen.
            Där fick vi väldigt bra in att miljön är ett av de huvudområden
            som det skall satsas på för att vi skall få en långsiktigt hållbar
            ekonomisk tillväxt. Det är en viktig del av arbetsmarknadspolitiken
            och av den övergripande ekonomiska politiken. Då hette finansministern
          </note>
          <note>
            Göran Persson, som ju numera är statsminister.
          </note>
          <note>
            I den debatt som följde på den propositionen, där man lade fram
            principerna för det fortsatta arbetet, tyckte bl.a. jag att det
            naturligtvis var mycket bra att det här var med, liksom en hel
            del annat som fanns med. Sedan har vi, dessvärre, inte direkt
            kunnat påverka regeringen genom uppgörelser. Därmed har vi heller
            inte kunnat se till att det här förverkligas. Dessvärre ser vi
            nu resultatet av det.
          </note>
          <note>
            Miljöbalken i sig innebär inte någon förbättring av miljölagstiftningen,
            utan det är innehållet som är det intressanta. Då vi kom in i
            riksdagen igen 1994 låg på riksdagens bord ett förslag om en ny
            miljöbalk som innebar en försvagning av miljölagstiftningen på
            en lång rad väsentliga punkter. Det var dessutom ett osammanhängande
            förslag till miljölagstiftning. Det gällde heller inte all miljöpåverkan
            utan bara vissa i balken specificerade områden - specialavsnitt.
            Det förslaget blev mycket hårdare kritiserat än det nu liggande
            utredningsförslaget blivit. Naturligtvis fanns det mycket starka
            skäl för Miljöpartiet att säga nej till ett förslag till miljöbalk
            som skulle innebära reella försämringar. Vi hoppas under nästa
            år kunna medverka till ett mycket bättre förslag till miljölagstiftning.
            Balken i sig löser, som sagt, inte problemen, utan det är lagstiftningens
            innehåll som är avgörande.
          </note>
          <note type="speaker">
            Anf. 39 DAN ERICSSON (kd) replik:
          </note>
          <note>
            Herr talman! Roy Ottosson har stora förhoppningar om att kunna
            påverka en proposition om miljöbalken. Jag får väl önska honom
            lycka till med det. Vi har ju hört mycket av fina ord och retorik
            från regeringens sida om miljön. Men vi ser nu, Roy Ottosson,
            hur man gör i praktisk handling. Det framgår mycket tydligt av
            den här miljöbudgeten. Om Roy Ottosson fortfarande tror på regeringen
            i denna fråga skall jag inte ta honom ur den tron. I stället önskar
            jag lycka till i det arbetet. Men kom inte och säg att vi inte
            skulle ha kunnat ha en väldigt bra miljöbalk redan den 1 juli
          </note>
          <note>
            1995! För 527 dagar sedan hade vi alltså kunnat ha en effektiv
            samlad miljölagstiftning i kraft.
          </note>
          <note>
            Också vi kristdemokrater hade synpunkter på propositionen. Jag
            tror att vi skulle ha kunnat samla en mycket bred majoritet i
            riksdagen för att få en miljöbalk i kraft. Då hade den också fungerat
            och varit ett instrument för en god miljöpolitik. Jag vidhåller,
            Roy
          </note>
          <note>
            Ottosson, att vad ni hitintills under denna mandatperiod gjort
            är att ni har förhindrat att vi får en samlad effektiv miljölagstiftning
            och att detta är ett miljöpolitiskt magplask.
          </note>
          <note>
            Vad gäller personen Göran Persson hade jag tydligen rätt. I varje
            fall har Roy Ottosson hyst stor tilltro till vad Göran Persson
            sagt om miljösatsningar. Jag konstaterar att Roy Ottosson här
            i talarstolen nyss inte hade samma uppfattning som han själv haft
            om det praktiska genomförandet av miljöpolitiken. Det är ändå
            någon form av uppvaknande.
          </note>
          <note type="speaker">
            Anf. 40 ROY OTTOSSON (mp) replik:
          </note>
          <note>
            Herr talman! Den som läser protokollet kommer att upptäcka att
            jag i min förra replik inte sade någonting om tilltron till Göran
            Persson. Jag konstaterade att vi träffat en uppgörelse som lade
            fast en plattform för tillväxtpolitiken, och den var väldigt viktig.
            Tyvärr har vi inte kunnat delta i ett direkt samarbete med regeringen
            på ett sådant sätt att vi kunnat påverka den fortsatta utformningen.
            Nu ser vi, tyvärr, det negativa resultatet för miljön. Därför
            är vi i skarp opposition.
          </note>
          <note>
            Vad gäller miljöbalken, Dan Ericsson, kan jag säga att det förslag
            som den borgerliga regeringen producerade var osammanhängande.
            Det var inte heltäckande och inte heller effektivt. Det var våldsamt
            hårt kritiserat av hela miljörörelsen, av Lagrådet och av i stort
            sett alla inom svensk expertis som har kännedom om miljölagstiftningen.
            Jämfört med dagens lagstiftning hade det varit ett steg tillbaka.
            Nu har vi faktiskt ett intressant utredningsförslag. Förslaget
            gäller bl.a. vattenlagen och en stor del av miljölagstiftningen
            som var utanför ert förslag till miljöbalk.
          </note>
          <note>
            Det finns en rad skärpningar på konkreta punkter i förhållande
            till ert förslag.
          </note>
          <note>
            Nu liggande utredningsförslag är intressant på det sättet att
            det innebär förbättringar jämfört med dagens situation. Dessutom
            är det alltså ett heltäckande förslag som gäller all miljöpåverkan,
            oavsett om det sedan är specificerat i själva balken eller inte.
            Det är en väldigt viktig princip. Vidare finns det möjligheter
            till allmänna, generella, föreskrifter. De är mycket viktiga som
            ett nytt instrument i miljöpolitiken. Det hade inte varit möjligt
            att införa det här i samband med riksdagens behandling av det
            förra förslaget osv.
          </note>
          <note>
            Vi i Miljöpartiet ställer inte upp på en dålig miljölagstiftning
            bara därför att man klistrat namnet miljöbalk på den, utan det
            krävs ett bra innehåll.
          </note>
          <note type="speaker">
            Anf. 41 DAN ERICSSON (kd) replik:
          </note>
          <note>
            Herr talman! Det är en hård dom mot tidigare miljöminister och
            hans medarbetare Lennart Daléus att säga att det var ett osammanhängande
            förslag. Det fanns förvisso brister i förslaget. Det påtalade
            vi kristdemokrater också. Vissa delar hade kunnat förändras vid
            riksdagsbehandlingen. Därmed hade en bred majoritet kunnat samlas
            kring förslaget, men detta förhindrades via Miljöpartiets inhopp.
            Alla frågor som Roy Ottosson räknat upp skulle vi ha kunnat lösa
            inom utskottsbehandlingens och riksdagens ram. I stället valde
            Miljöpartiet att demonstrera eller på annat sätt markera. Man
            skulle nu visa sin makt. Man valde därför att stoppa ett samlat
            förslag till en ny miljölagstiftning, som sedan lång tid tillbaka
            skulle ha kunnat vara i kraft som ett effektivt instrument för
            att klara miljöfrågorna. Detta stoppade alltså
          </note>
          <note>
            Miljöpartiet. Vi får se om det kommer någon proposition. I så
            fall får vi väl återkomma till debatten då.
          </note>
          <note>
            Hitintills har ni i Miljöpartiet inte tillfört någonting på detta
            område.
          </note>
          <note type="speaker">
            Anf. 42 LENNART DALÉUS (c) replik:
          </note>
          <note>
            Herr talman! Det blir lätt så att man halkar in i debatten och
            debatterar med fel personer. Därför inskränker jag mig till att
            säga att Dan Ericsson, som här i kammaren beskrivit andras agerande
            när det gällde tillbakadragandet av förslaget till miljöbalk,
            borde samla på sig citat och vara litet tydligare i sin beskrivning
            av hur det hela gått till. Jag tror att många citat i det sammanhanget
            kunde vara intressanta i den fortsatta debatten, med tanke på
            var ansvaret för tillbakadragandet av förslaget till miljöbalk
            bör läggas.
          </note>
          <note>
            Dan Ericsson får inte vara så oprecis som han varit den här gången.
          </note>
          <note>
            Det andra som jag vill säga är att man nog inte skall tala om
            Socialdemokraternas och Centerns Sverige. Det fungerar inte på
            det sättet. Sverige är alla svenskars. Och den miljödebatt som
            vi för är också allas miljödebatt. Det är allas ansvar att betala
            av miljöskulden också. Dan Ericsson frågade hur vi i
          </note>
          <note>
            Centern gör med detta. Vi sammanställer en sammanhållen miljömotion
            varje år, och vi arbetar fram våra egna miljörapporter. Sedan
            anger vi i dem hur vi anser att man skall gå till väga. Då talar
            vi om skatteväxling, kärnkraftsavveckling, kretsloppsanpassning,
            osv. Sedan deltar vi i detta arbete med kraft - i Skatteväxlingskommitténs
            arbete, i överläggningar om en framtida energipolitik och i kretsloppsarbetet
            på olika nivåer och i olika sammanhang. Så gör vi, herr talman.
            Jag skall inte fråga hur Kristdemokraterna gör, men så här gör
            vi. Sedan försöker vi få stöd för våra förslag i utskott och här
            i kammaren. Ibland går det, och ibland går det inte. Jag hoppas
            att det går att få
          </note>
          <note>
            Kristdemokraterna att delta i beslutet här i kammaren i morgon
            och inte, som Dan Ericsson talade om, avstå från att delta i besluten.
          </note>
          <note>
            En intressant fråga gäller reservation 5. När man går med den
            positiva håven verkar det som att man kan fånga upp fler och fler
            och möjligen kunna åstadkomma ett stöd och kanske en majoritet.
            Det vore ju dumt om Kristdemokraterna undandrog sig det deltagandet.
          </note>
          <note type="speaker">
            Anf. 43 DAN ERICSSON (kd) replik:
          </note>
          <note>
            Herr talman! När det gäller att samla citat inför den kommande
            debatten om miljöbalken, tror jag säkert att också Lennart Daléus
            kommer att sätta sig i selen. Det finns både det ena och det andra
            att hämta från miljöbalken. Det kommer att bli intressanta debatter
            framöver.
          </note>
          <note>
            Det är sant som Lennart Daléus säger att det inte är Socialdemokraternas
            och Centerns Sverige. Det är allas vårt Sverige. Men det är Socialdemokraterna
            och
          </note>
          <note>
            Centerpartiet som i dag tar på sig ansvaret för de beslut som
            fattas här i Sveriges riksdag. Jag vill inte som Roy Ottosson
            komma med insinuationer om
          </note>
          <note>
            Centerpartiets politik, utan jag säger rakt på sak som det är.
            Det är ju Centerpartiet och Socialdemokraterna som faktiskt har
            ansvaret för den här miljöbudgeten.
          </note>
          <note>
            Det kan Lennart Daléus inte komma ifrån. Centern har ju inte
            heller något särskilt yttrande i betänkandet där man markerar
            någon annan uppfattning, utan
          </note>
          <note>
            Centerpartiet får nu faktiskt bära det fulla och tunga ansvaret
            för den avrustning av miljöpolitiken i Sverige som nu verkställs
            av regeringen och Centerpartiet.
          </note>
          <note>
            Jag frågade Lennart Daléus om det finns någon sorts miljösaneringsplan,
            dvs. att sanera den miljöskuld som vi har. Kan man inte på motsvarande
            sätt som har skett med saneringen av finanserna försöka få regeringen
            att ta tag i detta? Det tror jag skulle kunna öka förtroendet
            för Centerns samarbete. Jag efterlyser fortfarande detta.
          </note>
          <note>
            Till sist, herr talman, vill jag fråga om rättvisan när det gäller
            anslag till Kolmårdens djur- och naturpark i förhållande till
            Nordens Ark. Var ligger rättvisan?
          </note>
          <note type="speaker">
            Anf. 44 LENNART DALÉUS (c) replik:
          </note>
          <note>
            Herr talman! Allt är inte rättvist här i världen.
          </note>
          <note>
            Men i detta fall är det riktigt att låta Naturvårdsverket ansvara
            för fördelningen av pengar till specifika forskningsprojekt som
            ju är det som ni vill ha när det gäller Kolmården.
          </note>
          <note>
            Vi tar visst på oss ansvar för beslut som fattas i
          </note>
          <note>
            Sveriges riksdag. Men, herr talman, alla riksdagsledamöter i
            kammaren bör ta på sig ansvar för de beslut som fattas här i denna
            kammare. Vi gör det gärna för vår del.
          </note>
          <note>
            Naturligtvis är vi kritiska mot mycket av det agerande som även
            den socialdemokratiska regeringen bedriver. Det är därför, herr
            talman, som vi reserverar oss på ett antal punkter som vi anser
            är viktiga. Och det är därför som jag nu vädjar, herr talman,
            till Dan
          </note>
          <note>
            Ericsson att också instämma i den kritiken av regeringen genom
            att delta i morgon i ett beslut som möjligen kan korrigera en
            del felaktigheter när det gäller synen på t.ex. kalkning. Medverka
            till detta, Dan
          </note>
          <note>
            Ericsson. Tag ansvar i kammaren i morgon. Det är en utomordentligt
            bra chans. Stöd reservationen och avstå icke från beslut.
          </note>
          <note>
            Beträffande en plan för att sanera miljöskulden och för att påverka
            regeringen vill jag säga att vi gör det, och vi tänker fortsätta
            med det. Nu har vi en regering, men det är klart att vi gärna
            påverkar regeringen så gott vi kan åt olika håll som bättre stämmer
            överens med vår miljösyn. På en del områden och vid en del tillfällen
            lyckas det. Men vi gör naturligtvis detta parat med en ambition
            att samtidigt nå en ekonomisk framgång för landet som möjliggör
            att vi kan tillgodose även andra värden än miljövärdena. Vi kommer
            i fortsättningen att arbeta på det sättet. Och jag är övertygad
            om att Dan Ericsson, om han tänker efter, också kommer att medverka
            till det i morgon.
          </note>
          <note type="speaker">
            Anf. 45 DAN ERICSSON (kd) replik:
          </note>
          <note>
            Herr talman! Lennart Daléus hänvisar till Naturvårdsverkets speciella
            forskningsanslag som nu skärs ned från regeringens och Centerpartiets
            sida.
          </note>
          <note>
            Jordbruksutskottet beslutade faktiskt att tillföra
          </note>
          <note>
            Nordens Ark ett antal miljoner kronor. Min fråga var varför man
            då i rättvisans namn inte skickade med motsvarande medel till
            Kolmårdens djur- och naturpark, som har en betydligt mer avancerad
            satsning på detta område och som vi har begärt pengar till. Jag
            hoppas att Socialdemokraterna kan ge ett bättre svar än vad Lennart
            Daléus gav.
          </note>
          <note>
            Jag har noterat att Centerpartiet tillsammans med
          </note>
          <note>
            Moderaterna har fogat en reservation till betänkandet om att
            man skall se över Naturvårdsverkets uppdrag och organisation.
            Man har också fogat en reservation till betänkandet om kalkningspengarna.
            Det var skillnaden mot regeringens politik. Det visar med all
            önskvärd tydlighet återigen att Socialdemokraterna och Centerpartiet
            står enade bakom en miljöbudget som innebär drastiska nedskärningar
            av miljöanslagen i Sverige, vilket drastiskt försämrar miljöarbetet
            i
          </note>
          <note>
            Sverige.
          </note>
          <note>
            Jag kan till Lennart Daléus säga när det gäller kalkningsanslagen
            att vi har motionerat om att man skall satsa 30 miljoner ytterligare.
            Ramen för detta har redan avvisats av riksdagen. I ett sista desperat
            försök försöker man nu samla en sorts tänkt majoritet som ännu
            inte finns att anslå 20 miljoner och ta det från omställningsprogrammet.
            Det är en sympatisk tanke. Jag hade motsvarande krav här i kammaren
            för några veckor sedan då Centerpartiet avslog motsvarande. Men,
            Lennart Daléus, jag skall fundera till i morgon. Om fler partier
            är beredda att fundera på detta, dvs. att anslå ytterligare 20
            miljoner, skall vi fundera över om det finns förutsättningar för
            att få majoritet för detta. Jag utesluter inte möjligheten.
          </note>
          <note>
            Men det beror inte bara på mitt parti.
          </note>
          <note type="speaker">
            Anf. 46 INGEMAR JOSEFSSON (s):
          </note>
          <note>
            Herr talman! De föregående talarna har redovisat vilja och förståelse
            för miljöfrågornas betydelse.
          </note>
          <note>
            Någon hänger sig kvar vid föregående mandatperiod och har svårt
            att se förändringarna. Låt mig nu ta upp några risker och samband.
          </note>
          <note>
            Undermineringen av statsfinanserna innebär risker för all den
            verksamhet som staten bedriver eller bidrar till. Statsfinanser
            i obalans innebär problem för individer och familjer, men också
            för våra möjligheter här i kammaren till offensiva åtgärder där
            ekonomiska åtgärder vore önskvärda.
          </note>
          <note>
            Miljöpolitiken utgör här inget undantag, ej heller från andra
            ansvarsområden, t.ex. socialpolitiken. För båda dessa områden
            beror det på vad som sker utanför det egna departementets väggar.
            Detta samband är klart på socialpolitiken område. Det är uppenbart
            att de socialpolitiska effekterna beror på om man har arbetslösa
            eller ej och om man undviker arbetsskador eller ej. Liknande samband
            finns också inom miljöpolitiken. Men det sker utanför den budget
            som vi nu diskuterar.
          </note>
          <note>
            När vi i dag har att fördela drygt 1,3 miljarder kronor som riksdagen
            för någon vecka sedan anslog till utgiftsområdet allmän miljö-
            och naturvård bör vi också se den förskjutning som sker från detta
            anslagsområde och in på andra departement och verksamhetsområden
            in i det svenska samhället, in i statsbudgeten och till enskilda
            producenter. Miljöpolitiken är mycket mer än det anslag vi nu
            debatterar.
          </note>
          <note>
            Miljöministern har i kammaren vid flera tillfällen framfört att
            inom statsapparaten måste miljön vara en angelägenhet för varje
            departement inom respektive område. Detta gäller naturligtvis
            också de statliga verken och annan statlig verksamhet.
          </note>
          <note>
            Detta vidgade ansvar kommer också till uttryck i regeringens
            övriga arbete. Exempel på det är den miljard som avsatts för investeringsbidrag
            för omställning till en hållbar utveckling. Till denna kategori
            bör också den miljard räknas som avsatts för Östersjösamarbete,
            där miljön givits en framträdande plats.
          </note>
          <note>
            Låt mig också nämna det arbete för en ny miljöbalk som nu pågår.
            Den kommer att förtydliga miljöpolitikens samband och bidra till
            effektivitet, vidgat och fördelat ansvar.
          </note>
          <note>
            Efter denna redovisning av hur den centrala miljöpolitiken måste
            ses i ett större sammanhang, vill jag redovisa utskottets ställningstagande.
          </note>
          <note>
            Utskottet delar regeringens bedömning att målet med miljöpolitiken
            bör vara att skydda människors hälsa, bevara den biologiska mångfalden,
            främja en långsiktig, god hushållning med naturresurserna samt
            skydda natur- och kulturlandskapet.
          </note>
          <note>
            Utskottet delar regeringens uppfattning att Sverige skall vara
            en pådrivande kraft och ett föregångsland i strävan att skapa
            ett hållbart samhälle. Det krävs aktiva medborgare men också en
            tydlig politik för att främja ett ökat kretsloppstänkande.
          </note>
          <note>
            Utskottet delar uppfattningen att ett prioriterat område bör
            vara arbete med ett grönare näringsliv, vilket inbegriper kretslopp,
            avfall, kemikalier och trafik.
          </note>
          <note>
            Andra viktiga områden bör vara Östersjön, Östeuropa, biologisk
            mångfald och politiska styrmedel.
          </note>
          <note>
            Herr talman! Med anledning av Göte Jonssons resonemang om biobränsle
            vill jag säga att vi i framtiden inte kan förlita oss på storskalighet
            eller på några få alternativ. Lösningen finns i flexibilitet och
            i mångfald. Vi måste bejaka varje nytt tillskott.
          </note>
          <note>
            I sitt huvudanförande tar Göte Jonsson också upp intrången i
            skogen och skyddet för den enskilda. Vad är det som gör att enskilt
            ägande inte innebär ett ansvar för biologisk mångfald och miljö?
            Det finns väl inget som säger att enskilt ägande innebär att jag
            kan göra precis som jag vill, utan hänsyn till natur och miljö?
          </note>
          <note>
            Låt mig så lyfta fram några frågor ur propositionen. En fråga
            som helt kommit bort och inte uppmärksammats är en satsning som
            regeringen föreslår.
          </note>
          <note>
            Den kan få betydelse för breddning och ansvar inom miljöområdet.
            Det är en satsning på ett informationsnätverk som byggs upp via
            Internet för stöd i miljöarbetet på myndigheter, i kommuner och
            företag.
          </note>
          <note>
            Det tycker jag är bra. Miljönätet beräknas tas i drift under
            1997 och kommer att få stor betydelse i det dagliga miljöarbetet.
          </note>
          <note>
            En fråga som varit mer uppmärksammad är skoteranvändningen. Regeringen
            ger bidrag till skoterleder för att kanalisera skotertrafiken
            och därigenom minska störningar och konflikter med andra intressenter.
            Jag tror att också det är en klok politik.
          </note>
          <note>
            Jag vill nämna ytterligare en fråga: stödet till den biologiska
            mångfalden. Det tillhör de prioriterade områdena. Här tas ett
            aktionsprogram fram, och regeringen har för avsikt att återkomma
            till riksdagen angående Naturvårdsverkets aktionsplan för biologisk
            mångfald.
          </note>
          <note>
            Till utskottets betänkande är några reservationer fogade. Tillåt
            mig att kommentera några av dessa.
          </note>
          <note>
            I flera motioner tas frågan om ökade anslag till kalkning av
            sjöar och vattendrag upp. Samtliga partier är överens om värdet
            och behovet av kalkning. Men åsikterna går isär vad avser bedömningen
            av vad som står till buds.
          </note>
          <note>
            För att göra frågan tydligare för den oinvigda vill jag berätta
            att anslaget inte helt disponerats under varje anslagsår, utan
            överföring mellan budgetår har blivit regel. Budgetprognosen när
            utskottet behandlade frågan var att 60 miljoner av anslaget inte
            skulle disponeras under innevarande år. Under den fortsatta behandlingen
            har en senare prognos visat på ett överskott på 70 miljoner. Mot
            denna bakgrund har utskottet bedömt att det går att föra fram
            den anslagsnivå som nu ligger i budgeten.
          </note>
          <note>
            Som mest har under ett år hittills disponerats ungefär 180 miljoner
            kronor. Regeringen har för avsikt att under budgetåret 1998 återkomma
            med reformering av anslaget, med utgångspunkt från gjorda utredningar.
          </note>
          <note>
            Göte Jonsson har vad jag förstår inte några nya pengar. Men de
            pengar som nu kommit fram innebär ju de facto att den reservation
            som Moderata samlingspartiet har ställt redan har uppfyllts. Reservationen
            har alltså andra syften än att få fram pengar till kalkning. De
            70 miljonerna visste Göte Jonsson inte om. Det gjorde inte heller
            Vänsterpartiet, som nu är berett att använda pengar från andra
            miljöområden -
          </note>
          <note>
            som Hanna Zetterberg själv sade var viktiga - för klara dessa
            miljoner som redan finns.
          </note>
          <note>
            Dan Ericsson sitter i länstyrelsen i sitt hemlän. Jag kan inte
            förstå att han där har verkat för att pengarna förbrukats på det
            sätt som de gjorts - annars skulle vi inte fått något överskott.
            En del av överskottet beror ju på att de myndigheter som har att
            fördela pengarna inte har gjort det. Det visar på vilka problem
            man har ute i landet.
          </note>
          <note>
            I en reservation ställer Centerpartiet och Moderata
          </note>
          <note>
            Samlingspartiet krav på att en särskild utredare tillsätts för
            att överväga en organisationsförändring av
          </note>
          <note>
            Naturvårdsverket.
          </note>
          <note>
            Utskottets majoritet anser att en kontinuerlig förändring av
            Naturvårdsverket är naturlig och nödvändig. Utskottets uppfattning
            är att Naturvårdsverkets förutsättningar att säkerställa ett effektivt
            miljöarbete och en effektiv använding av anslagna medel kontinuerligt
            bör följas upp. Utskottet förutsätter - utan att lägga sig i formen
            - att regeringen följer upp verksamheten.
          </note>
          <note>
            Herr talman! Jag vill nämna ytterligare en reservation från Centerpartiet.
            Där tullar man 30 miljoner från ramen till programmet för omställning
            till en hållbar utveckling. Det är ett anslag som partiet tidigare
            en gång aktivt hämtat pengar från. Det anmärkningsvärda är inte
            vart pengarna skall gå utan varifrån de tas. Vad har Centerpartiet
            emot en omställning till hållbar utveckling, och vad har Vänsterpartiet
            emot samma utveckling? Centerpartiet lyckades ju i två reservationer
            tulla på detta anslag och har tidigare varit med om att ta pengar
            därifrån.
          </note>
          <note>
            Herr talman! Medvetenheten om allas vårt ansvar ökar. Från tron
            att god miljö var något som klarades via åtgärder mot de stora
            företagens skorstenar och övriga utsläpp, ökar insikten om allas
            vår betydelse.
          </note>
          <note>
            Det handlar om allas vår betydelse och allas vårt ansvar för
            hur vi agerar - lokalt i bostaden, i bostadsområdet, på vår fritid,
            i vårt sätt att resa, i vårt val av varor, i vår livsstil som
            individer och genom våra kunskaper om samband. Allt är betydelsefullt
            för en god miljö.
          </note>
          <note>
            Medvetenheten om samband är också viktigt i det globala miljöarbetet,
            som flera har nämnt. Miljöskulden är större i i-världen än i utvecklingsländerna.
            Vår standard bygger till stor del på denna skuld. Vad talar för
            att tredje världens länder i sin strävan mot vår levnadsstandard
            inte skall ta samma genväg förbi en god miljö som vi har gjort?
          </note>
          <note>
            Vår enda väg är att ta ansvar för vad vi har förorenat och visa
            på ett nytt, ekologiskt hållbart samhälle.
          </note>
          <note>
            Miljön kräver att vi förstår sambanden, såväl lokalt som globalt.
          </note>
          <note>
            Herr talman! Med det anförda yrkar jag bifall till utskottets
            hemställan.
          </note>
          <note type="speaker">
            Anf. 47 GÖTE JONSSON (m) replik:
          </note>
          <note>
            Herr talman! Först gäller det synen på biobränsle.
          </note>
          <note>
            I mitt anförande ifrågasatte jag inte den resursen. Vad jag efterlyste
            var faktiskt en helhetssyn i den här frågan och en ingående analys
            av vad vi skall använda biobränslet till. Vi kan inte inteckna
            alla områden och tro att biobränslet räcker, för det gör det inte.
          </note>
          <note>
            Det är den intressanta frågan i dag när det gäller hela energidebatten.
          </note>
          <note>
            Visst har den enskilda ägaren ett förvaltningsansvar, Ingemar
            Josefsson. Det intressanta är ju att om vi ser till det enskilda
            ägandet inom areella näringar i Sverige, är det tack vare detta
            ansvar som vi i dag har en biologisk mångfald ute i kulturlandskapet,
            och även i skogsbruket. De områden som man talar om, urskogsliknande
            bestånd i skogsbruket, finns som regel inom ramen för bondeskogsbruket.
          </note>
          <note>
            Jag skall ställa en fråga till Ingemar Josefsson.
          </note>
          <note>
            Anser inte Ingemar Josefsson att det är rimligt att vi solidariskt
            står för miljövärden inom ramen för de areella näringarna och
            skogsbruket när vi solidariskt står för miljökraven inom industrin?
            Somliga tycks tro att det är företagaren som betalar miljöinvesteringar
            i näringslivet. Så är det ju inte. Det är ju vi som konsumenter
            som får betala via den merkostnad som produktionen innebär. Det
            är således en solidarisk betalning till miljöinvesteringar i näringsliv
            och produktion. Om vi som konsumenter inte ställer upp solidariskt
            ramlar företaget helt enkelt om kull. Där är det solidariska betalningsansvaret
            absolut.
          </note>
          <note>
            Vad är det då som gör att vi inte skall vara solidariskt betalningsansvariga
            också för miljöinsatser inom de areella näringarna? Det är en
            fråga som jag gärna skulle vilja ha svar på. Vi moderater anser
            att vi också skall stå solidariska när det gäller den formen av
            miljöinvesteringar och bevarandet av viktiga miljöområden.
          </note>
          <note type="speaker">
            Anf. 48 INGEMAR JOSEFSSON (s) replik:
          </note>
          <note>
            Herr talman! Först vill jag säga något om biobränslet. Det jag
            reagerade mot var väl närmast den underton som fanns om att man
            tror att man kan hitta storskaliga lösningar för att lösa de framtida
            energiproblemen. Jag tror att det är flera lösningar som behövs.
            Det gäller att se mångfalden, att förstå att det är i mångfalden
            vi har att hitta lösningen i framtiden.
          </note>
          <note>
            När det gäller solidariteten mot det enskilda ägandet, menar
            jag att vi måste ställa samma krav här som gäller för industrin.
            Det är klart att vi alla måste förstå att vi får vara med och
            betala. Men det skall inte vara några särskilda subventioner i
            förhållande till andra, just för att jag har ett ägandet. Det
            tycker jag verkar konstigt.
          </note>
          <note type="speaker">
            Anf. 49 GÖTE JONSSON (m) replik:
          </note>
          <note>
            Herr talman! Jag tror inte heller på storskaliga lösningar. Det
            är bl.a. därför som vi driver den form av energipolitik som vi
            gör. Vi måste hitta en rad småskaliga lösningar för att klara
            energiomställningen till en energiproduktion inom ramen för en
            hållbar utvecklingen.
          </note>
          <note>
            Ägandefrågorna är ju intressanta och viktiga. Låt mig ta ett
            exempel. En ung lantbrukare köper en gård, och där finns 100 tunnland
            skog. Inom ramen för dessa 100 tunnland skog har han tagit ett
            lån hos banken utifrån en värdering av skogsresursen. Så helt
            plötsligt anser vi i riksdagen att 50 tunnland av de 100
          </note>
          <note>
            som han har är en viktig nyckelbiotop. Därför lägger vi ett förbud
            på dessa 50 tunnland, dvs. hälften av den skog som denne unge
            bonde har köpt för lånande pengar. Vad innebär det? Samtidigt
            skickar vi inte med några pengar för att betala konsekvenserna
            av det beslut som vi har fattat. Vad innebär det? Jo, det innebär
            givetvis att vi halverar värdet på gården i fråga.
          </note>
          <note>
            Skillnaden mellan å ena sidan den enskilde bonden som har 100
            tunnland skog och en som producerar pappersmassa är att om vi
            lägger samma miljökrav på alla pappersmasseproducenter innebär
            det att kostnaderna ökar för samtliga och vi betalar solidariskt,
            men om vi fattar ett sådant beslut att halva brukningsenheten
            slås ut hos en bondgrabb som har köpt en gård och betalat med
            lånade pengar blir det ingen solidarisk betalning. Det innebär
            inte att resten av hans skog kommer att uppvärderas med 50 %.
            Vi vet att värdena ur miljösynpunkt i skogsbruket slår väldigt
            olika inom olika brukningsenheter. Därför är det nödvändigt att
            vi solidariskt ställer upp och betalar om vi skall klara viktiga
            nyckelbiotoper i skogsbruket. Jag beklagar om det stora regeringspartiet
            inte är berett att stödja den synen på äganderätten.
          </note>
          <note type="speaker">
            Anf. 50 INGEMAR JOSEFSSON (s) replik:
          </note>
          <note>
            Herr talman! Jag tycker att jag kan se en skillnad i
          </note>
          <note>
            Göte Jonsson första inlägg och i det senare när det gäller storskaligt
            och småskaligt. Jag hälsar den förändringen med tillfredsställelse.
          </note>
          <note>
            Jag tycker att Göte Jonsson gör det väldigt enkelt för sig när
            han tar upp det senare exemplet. Han försöker hitta en lösning.
            Detta är också ett mångfasetterat problem där vi måste se det
            från fall till fall. Man skulle ju kunna driva Göte Jonssons resonemang
            än längre och säga att när massaindustrin går ned skall bonden
            kompenseras för att han inte kan leverera sin skog. Någonstans
            finns det ju en gräns för vilka anspråk ägandet har rätt att ställa
            hos det allmänna. Den gränsen har vi förmodligen olika uppfattningar
            om. Så verkar det i alla fall.
          </note>
          <note type="speaker">
            Anf. 51 EVA ERIKSSON (fp) replik:
          </note>
          <note>
            Herr talman! När Ingemar Josefsson inledde började han med att
            redovisa åtgärder på miljöområdet.
          </note>
          <note>
            Han hänvisade också till saneringen av statens finanser och neddragningar
            inom olika områden. Men inte kan Ingemar Josefsson mena att miljöskulden
            saneras lika kraftfullt som statens finanser? Är det så, är det
            helt fel tänkt. Att sanera miljöskulden innebär faktiskt ekonomiska
            insatser i ett ingångsskede. Det handlar om att både bromsa och
            gasa.
          </note>
          <note>
            För att vi skall kunna få en bild av vad miljöskulden egentligen
            handlar om har vi i Folkpartiet vid ett flertal tillfällen begärt
            att regeringen skall tillsätta en kommission, liknande Lindbeckkommissionen
            där man såg över statens finanser och den ekonomiska situationen,
            och lägga fram förslag till hur miljöskulden ser ut och vilka
            åtgärder man måste vidta för att sanera miljöskulden. Är Ingemar
            Josefsson beredd att här i dag tycka att ett sådant inslag i miljöpolitiken
            vore viktigt? Ni har tidigare avfärdat det, men jag tycker att
            det finns anledning att ställa den frågan i en debatt där man
            tar upp jämförelser mellan saneringen av statens finanser och
            miljöskulden. Är Ingemar
          </note>
          <note>
            Josefsson nu beredd att föreslå regeringen att tillsätta en kommission
            där man redovisar miljöskulden och förslag på åtgärder?
          </note>
          <note type="speaker">
            Anf. 52 INGEMAR JOSEFSSON (s) replik:
          </note>
          <note>
            Herr talman! Av Eva Erikssons anförande skulle man kunna få den
            föreställningen att det inte finns något samband mellan statsbudgeten
            och miljöskulden. Den skuld vi har i staten kommer naturligtvis
            också att gå ut över våra möjligheter att påverka vår miljöskuld.
            Ingenting kan vara felaktigare än att tro att ekonomin - om den
            är god eller dålig i landet -
          </note>
          <note>
            inte också påverkar våra möjligheter att vara aktiva på områden
            där vi skulle vilja vara aktiva.
          </note>
          <note>
            Eva Eriksson och hennes parti tillhör dem som såg till att vi
            försatte oss i den här situationen och att vi har de ekonomiska
            problem vi har. Vi försöker nu se till att vi får en god ekonomi
            som gör att vi kan rätta till de problem som finns i landet -
            dit hör också miljöskulden. Men det är klart att dåliga finanser
            begränsar möjligheterna. Socialdemokratin för nu en politik som
            skall möjliggöra att vi sedan kan föra vår politik. Det är inte
            vårt problem vi rättar till. Det är andra som har sett till att
            det har blivit så här, men vi är med och försöker få landet på
            fötter igen ekonomiskt. Då kan vi genomföra det som vi helst av
            allt vill.
          </note>
          <note type="speaker">
            Anf. 53 EVA ERIKSSON (fp) replik:
          </note>
          <note>
            Herr talman! Nu är det ju inte så att någon annan har ansvaret
            för de dåliga finanserna. Ni har faktiskt ansvaret att se till
            att det blir balans i svensk ekonomi, och det är vi alla överens
            om. Det är bara vilka medel man använder och vilka prioriteringar
            man gör som vi är oense om. Ingemar Josefsson kan väl ändå inte
            tycka att en god prioritering i en svår ekonomisk situation är
            att ge skattelättnader till tjänstebilsinnehavare? Staten förlorar
            en miljard kronor på att införa ett nytt system för tjänstebilar.
            Det är ett exempel på att man gör en prioritering som ur min synpunkt
            är en felprioritering.
          </note>
          <note>
            Jag ställer återigen frågan till Ingemar Josefsson om han, utifrån
            den analys han gör av den ekonomiska situationen, är beredd att
            tillsätta den här kommissionen som skall se över miljöskulden.
          </note>
          <note type="speaker">
            Anf. 54 INGEMAR JOSEFSSON (s) replik:
          </note>
          <note>
            Herr talman! Socialdemokratin är beredd att se till att vi sanerar
            statens finanser. När vi har sanerat statens finanser kan vi ta
            itu med miljöskulden och andra problem som det svenska samhället
            har.
          </note>
          <note type="speaker">
            Anf. 55 ROY OTTOSSON (mp) replik:
          </note>
          <note>
            Herr talman! Jag vill gärna fortsätta diskussionen kring budgetsanering
            och miljöskuld. Det var i och för sig en intressant utgångspunkt
            Ingemar Josefsson använde, nämligen den ekonomiska. Det finns
            ju ett konvergensprogram från regeringen där man säger att miljöskadorna
            inte får öka när man sanerar statsfinanserna. Detta skall dessutom
            redovisas till riksdagen två gånger om året. Så har icke skett.
            Som Eva Eriksson sade har regeringen inte redovisat hur det går
            med miljöskulden - eller miljöproblematiken, eller vad man nu
            kallar det för - när man genomför budgetsaneringen, trots att
            man till EU-kommissionen i det svenska konvergensprogrammet har
            förbundit sig att göra detta. Ni socialdemokrater i riksdagen
            håller tyst, säger ingenting, låter det passera och avslår motioner
            som kräver att det här skall tas upp.
          </note>
          <note>
            Jag tänker också ta upp en annan fråga som är mer kopplad till
            själva betänkandet. Som Ingemar Josefsson sade anslås det pengar
            till skoterleder, samtidigt som man drar ned dramatiskt på akuta
            miljöproblem.
          </note>
          <note>
            Jag har särskilt lyft upp det här med miljöskadade områden, där
            Naturvårdsverket har äskat 210 miljoner och får 17 ½. Det räcker
            inte till ett enda riktigt projekt - kanske i bästa fall någon
            nedlagd bensinmack.
          </note>
          <note>
            Vi har sagt: Varför inte vänta litet med skoterlederna tills
            vi fått ordning på de tysta områdena i fjällen osv? Varför inte
            ta det litet lugnare med det och i stället satsa åtminstone någonting
            på miljöskadade områden, där det läcker tungmetaller, klorerade
            ämnen och andra mycket farliga miljögifter med stor negativ miljöpåverkan
            och där problemen är mycket stora? Det här är också en mycket
            stor del av det som kallas för miljöskulden.
          </note>
          <note>
            Det här är oerhört angeläget, och jag måste faktiskt fråga: Varför
            kan man från Socialdemokraternas sida inte vara med på en sådan
            prioritering?
          </note>
          <note type="speaker">
            Anf. 56 INGEMAR JOSEFSSON (s) replik:
          </note>
          <note>
            Herr talman! När det gäller skoterlederna är det vår och regeringens
            bedömning att det är viktigt att snabbt få i gång dessa. Vi tror
            att det är värdefullt för att minimera de konflikter som finns
            i det här området, men också för att markera att det inte är fritt
            fram att använda skoter hur som helst. I det sammanhanget skall
            skoterlederna ses.
          </note>
          <note type="speaker">
            Anf. 57 ROY OTTOSSON (mp) replik:
          </note>
          <note>
            Herr talman! Om man bara bygger skoterleder och inte gör det
            andra som är tänkt i fråga om tysta områden och liknande regleringar
            kommer de nya skoterlederna att leda till mer skotertrafik och
            därmed ökade problem och ökade konflikter med naturvården och
            friluftslivet i övrigt. Det är en bakvänd politik. Man bör göra
            de här sakerna samtidigt, på ett samlat sätt.
          </note>
          <note>
            Och man bör naturligtvis få ordning på de tysta områdena först,
            innan man avsätter pengar till och börjar bygga skoterleder -
            annars förvärrar man problemet.
          </note>
          <note>
            Oaktat detta, är inte det här med miljöskadade områden någonting
            viktigt för er socialdemokrater? Ni måste väl ändå inse att det
            inte räcker med ett anslag på 17 ½ miljon när vi vet att det t.ex.
            skulle kosta 350
          </note>
          <note>
            miljoner bara att åtgärda Värtan och 50 miljoner att åtgärda
            problemen i Bengtsfors. Alla andra medelstora projekt ligger också
            på den nivån. Då är 17 ½ miljon ett hån mot ett av de största
            miljöproblem vi har i
          </note>
          <note>
            Sverige. Ni måste väl ändå vara beredda att prioritera, när vi
            nu har ont om pengar, det som är viktigast från miljösynpunkt
            på miljöbudgeten. Då kan man inte prioritera pengar till skoterleder,
            som faktiskt inte löser miljöproblem utan ökar konflikterna med
            den uppläggning man nu har.
          </note>
          <note type="speaker">
            Anf. 58 INGEMAR JOSEFSSON (s) replik:
          </note>
          <note>
            Herr talman! Jag kan konstatera att när det gäller skoterlederna
            har vi helt olika uppfattningar.
          </note>
          <note>
            När det gäller miljöskadade områden delar vi uppfattningen att
            det här finns allvarliga problem. Men vilken summa skulle vi ha
            behövt prestera för att täcka upp de önskemål Roy Ottosson har
            om saneringar här i Stockholm och på andra håll? Det här är en
            fråga som vi med kraft av stärkt ekonomi kommer att ta tag i.
            Men det är också så att de som har varit med om att skada de här
            områdena måste vara med och betala. Här delar jag Roy Ottossons
            uppfattning att det finns en risk att de domstolsutslag som har
            förekommit kan innebära problem när vi skall utkräva ansvaret.
            Detta måste vi också komma till rätta med när vi nu arbetar med
            miljöbalken.
          </note>
          <note type="speaker">
            Anf. 59 LENNART DALÉUS (c) replik:
          </note>
          <note>
            Herr talman! Jag vill ta upp Ingemar Josefssons resonemang kring
            Naturvårdsverket och den reservation som vi i Centern har lagt
            fram. Delar inte Ingemar Josefsson min uppfattning att det har
            hänt väldigt mycket på miljövårdens område sedan Naturvårdsverket
            kom till i slutet av 1960-talet? Vi har fått en kraftigt förändrad
            lagstiftning, även om det ännu inte har blivit någon miljöbalk.
            Vi har gått med i den europeiska unionen. Vi har fått ett Miljödepartement.
          </note>
          <note>
            Man kan säga att villkoren har förändrats väldigt mycket. Jag
            talar då inte om några besparingar på
          </note>
          <note>
            Naturvårdsverket utan om själva sättet att arbeta:
          </note>
          <note>
            målinriktning, ansvarsområden etc.
          </note>
          <note>
            Delar inte Ingemar Josefsson min och Centerns uppfattning att
            det, för att uttrycka det mycket försiktigt, kan finnas skäl att
            i det här läget se över Naturvårdsverket - dess mål, dess inriktning,
            dess arbetsuppgifter och dess förutsättningar? Jag är faktiskt
            litet oklar över varför Socialdemokraterna och utskottets majoritet
            inte har velat vara med om detta - för miljöns skull och för att
            underlätta arbetet för Naturvårdsverket.
          </note>
          <note>
            Den andra frågan, herr talman, gäller vårt förslag om att öka
            kalkningen. Ingemar Josefsson säger där -
          </note>
          <note>
            helt riktigt, skall sägas - att man redan har tullat på det anslag
            som gäller omställning till hållbar utveckling. Så är det. Men
            jag skulle vilja, herr talman, att
          </note>
          <note>
            Ingemar Josefsson berättade vilka som har tullat och hur mycket,
            så att vi blir klara över att det är legitimt att på det här sättet
            söka prioriteringar även med hjälp av detta anslag.
          </note>
          <note type="speaker">
            Anf. 60 INGEMAR JOSEFSSON (s) replik:
          </note>
          <note>
            Herr talman! Låt mig först besvara frågan om kalkningen. Det
            anslag som pengarna tas från - och där Centerpartiet, om jag nu
            läser reservationen rätt, vill tulla 50 miljoner - har sedan det
            beslutades väckt väldigt stort intresse. Till både departement
            och länsstyrelser strömmar det nu in ansökningar om att få använda
            de här pengarna. Och det är inga dåliga förslag. Det är förslag
            som jag säkert, efter att ha hört den här debatten, föreställer
            mig att flera av er skulle vilja ställa upp på.
          </note>
          <note>
            Därför är det väldigt förvånande när nu flera partier, utan att
            ha sett vad pengarna skall användas till -
          </note>
          <note>
            för det tror jag inte att ni har gjort - säger att man är beredd
            att hoppa på just det här anslaget. Det tycker jag är anmärkningsvärt.
            Jag tycker också att det är synd att det är Centern som visar
            vägen för att få de här pengarna att helt enkelt försvinna på
            miljöområdet, när det samtidigt är så att ni har pengar till kalkning
            som ni inte visste om! Det finns alltså mer pengar att disponera
            än när ni skrev era reservationer. Jag kan inte se de reservationerna
            som någonting annat än ett utspel mera för galleriet än för verkligheten.
          </note>
          <note type="speaker">
            Anf. 61 LENNART DALÉUS (c) replik:
          </note>
          <note>
            Herr talman! Nu hann inte Ingemar Josefsson svara på min andra
            fråga om Naturvårdsverket, dess målsättning och inriktning och
            det angelägna i att se över det. Möjligen hinner han med det i
            nästa replik, även om det kan vara marigt med tiden ibland.
          </note>
          <note>
            Ingemar Josefsson talar om kalkningsanslaget, om att hoppa på
            och om snabba ryck. Problemet, herr talman, var att det gick litet
            av en chockvåg genom
          </note>
          <note>
            Miljö-Sverige för bara några månader sedan, när regeringen gav
            uppdrag och sedan i varma ordalag talade om möjligheten till en
            nedskärning av kalkningsanslaget till 80 miljoner. Det agerandet
            satte naturligtvis fokus på frågan om kalkning. Vi menar, som
            jag tycker mycket berättigat, att kalkningen är ett sätt att hantera
            ett kraftigt och identifierat miljöproblem. Vi känner till problemet,
            vi vet orsakerna och vi vet hur man skall hantera det. Däri bottnar
            naturligtvis vårt värnande om anslaget.
          </note>
          <note>
            Jag vet också att Ingemar Josefsson vet att det här inte är något
            nyligen påkommet från vår sida. Det här är en långrotad inställning
            som vi gärna står för. Det hindrar inte att jag utgår från och
            hoppas att det finns angelägna projekt att arbeta med inom ramen
            för programmet för omställning till hållbar utveckling, men det
            gör inte kalkningen av Sveriges sjöar och vattendrag mindre angelägen.
          </note>
          <note type="speaker">
            Anf. 62 INGEMAR JOSEFSSON (s) replik:
          </note>
          <note>
            Herr talman! Det är riktigt att jag inte hann svara på den första
            delen av Lennart Daléus fråga. Det har naturligtvis att göra med
            att det i en del fall är lättare att fråga än att svara.
          </note>
          <note>
            När det gäller Naturvårdsverket har utskottet sagt att det kontinuerligt
            bör ske en förändring av Naturvårdsverket. Vi har också sagt att
            det sker förändringar. Vi har framhållit en del av det som Lennart
            Daléus själv pekat på, nämligen det som har skett i omvärlden.
            Däremot har vi inte specificerat att en särskilt utredare skall
            klara detta. Vi har inte gett oss in på formen för detta. Denna
            fråga bör tacklas mycket precist, och det här skulle vara en mycket
            enkel lösning på ett så stort problem.
          </note>
          <note>
            Vi andra, som vet att också regeringen tycker att det har tillkommit
            en rad av frågor i omgivningen, utgår från att regeringen kommer
            att fullfölja den här frågan.
          </note>
          <note>
            När det gäller kalkningen vill jag fråga: Om det dyker upp ytterligare
            10 miljoner som kommer att kunna användas för kalkning, känner
            ni inte att ni då, med hänsyn till att det finns mera pengar,
            kan känna anledning att förändra er reservation?
          </note>
          <note type="speaker">
            Anf. 63 DAN ERICSSON (kd) replik:
          </note>
          <note>
            Herr talman! Ingemar Josefsson hade delvis rätt när det gäller
            Naturvårdsverket. Jag har suttit i Naturvårdsverkets styrelse,
            men det var på den tid när vi hade ett offensivt verk, som hade
            starkt stöd från regeringen, inklusive Centerpartiet. Mot den
            bakgrunden är den utveckling som nu äger rum än mer beklaglig.
            Vid regeringsskiftet byttes jag ut mot en vänsterpartist. Det
            är möjligt att regeringen tyckte att det skulle bli lättare att
            skära ned med det partiet representerat i styrelsen.
          </note>
          <note>
            Den del av länsstyrelsepengarna som gäller försurningen i Östergötland
            är förbrukade. När jag hör
          </note>
          <note>
            Ingemar Josefsson plädera mot reservationen och tala om spel
            för galleriet börjar jag faktiskt bli alltmer intresserad av den.
            Om det finns en möjlighet att få en majoritet för att förstärka
            anslaget till kalkning, tror jag att länsstyrelserna i hög grad
            kommer att vara tacksamma för detta. De kommer inte att ha någonting
            emot det, även om de har skickat in förslag till diverse olika
            projekt.
          </note>
          <note>
            Jag säger inte i dag hur vi skall göra med detta, men jag tycker
            inte att Ingemar Josefsson direkt har stärkt regeringens argumentation.
          </note>
          <note>
            Jag hade två frågor, herr talman. Det är i och för sig lätt att
            ställa frågor, men jag begränsade mig. Den ena gällde saneringsplan
            för miljöskulden och miljöbudgetunderskottet. Regeringen har satsat
            på att få ekonomisk balans 1998. När skall vi få en balans i miljöbudgeten?
            Jag skulle vilja ha ett svar på den frågan.
          </note>
          <note>
            Den andra frågan gällde rättvisan i behandlingen av Kolmårdens
            djurpark. Det handlar om fördelning av medel för arbetet med forskning
            och utbildning, syftande till att rädda och bevara utrotningshotade
            djurarter. Varför fick Nordens Ark ett antal miljoner, och varför
            får Kolmårdens djurpark ingenting?
          </note>
          <note type="speaker">
            Anf. 64 INGEMAR JOSEFSSON (s) replik:
          </note>
          <note>
            Herr talman! När det gäller Kolmårdens djurpark vill jag hänvisa
            till det svar som Lennart Daléus lämnade. Mitt svar är detsamma.
          </note>
          <note>
            När det gäller kalkningen är det på följande sätt,
          </note>
          <note>
            Dan Ericsson. Även om Dan Ericsson känner sig lockad att tala
            om för regeringen att det inte blev som man hade tänkt sig, skall
            ju pengarna tas någon annanstans ifrån. När man säger att man
            skall anslå pengar är det ju inte fråga om några fria nya pengar,
            utan de skall tas från ett bestämt område. Jag ifrågasätter faktiskt
            om det är klokt att så sker samtidigt som det kan påvisas att
            till kalkning står till förfogande minst lika mycket pengar som
            har disponerats i år.
          </note>
          <note>
            Regeringen har dessutom lovat att 1998 återkomma till kalkningen.
          </note>
          <note>
            De som vill slå vakt om den här verksamheten behöver alltså inte
            vara oroliga. Sammanlagt 200 miljoner står till kalkningens förfogande
            nästa år. Jag menar att det faktiskt kan vara ett inslag av opportunism
            i att ni hänger på en debatt som har pågått länge, i en fråga
            där man faktiskt har kommit fram till en lösning.
          </note>
          <note type="speaker">
            Anf. 65 DAN ERICSSON (kd) replik:
          </note>
          <note>
            Herr talman! Vad återigen gäller bristen på anslag till Kolmårdens
            djurpark hänvisade Lennart Daléus till Naturvårdsverkets prioritering.
            Får jag tolka
          </note>
          <note>
            Ingemar Josefsson på det sättet att han tycker att det är rimligt
            att Naturvårdsverket nu noggrant prövar detta och faktiskt studerar
            verksamheten vid Kolmårdens djurpark för att göra en riktig bedömning
            av om man skall ge ett anslag? Det är ändå en liten fingervisning
            om vad utskottet tycker. Rättvisefrågan i det här sammanhanget
            har man definitivt inte rett ut.
          </note>
          <note>
            Vad beträffar reservationen från Centern och
          </note>
          <note>
            Miljöpartiet kan jag ibland som Ingemar Josefsson tycka att det
            är fråga om ett spel för galleriet. Miljöbudgeten föreligger,
            och man har antagit kristdemokraternas förslag till ökade medel
            för kalkning.
          </note>
          <note>
            Man tar ett sista desperat grepp för att ur ett särskilt anslag
            hämta nya pengar. Det är kanske inte så tokigt ändå att fundera
            på den möjligheten.
          </note>
          <note>
            Jag har själv på motsvarande sätt lagt fram förslag för att få
            pengar till de miljarder som krävs för miljöprojekt. Centerpartiet
            har avvisat detta här i kammaren, men jag skall inte vara småsint.
            Jag funderar givetvis över om detta ändå är en möjlig väg för
            att stärka miljöarbetet i Sverige.
          </note>
          <note>
            Jag fick, herr talman, inget svar på min fråga om när socialdemokraterna
            anser att vi skall ha balans vad gäller vår miljöskuld och vårt
            miljöbudgetunderskott. Jag tycker att det är den i dag kanske
            intressantaste frågan, inte minst mot bakgrund av att man hela
            tiden talar om att man skall sanera statens finanser.
          </note>
          <note>
            När skall vi sanera den miljöskuld som vi har?
          </note>
          <note type="speaker">
            Anf. 66 HANNA ZETTERBERG (v) replik:
          </note>
          <note>
            Herr talman! Jag skall börja med att ställa en fråga till Ingemar
            Josefsson. Han läste i början innantill ur betänkandet eller ur
            propositionen om målen för miljöpolitiken. Det är väldigt fina
            mål, som vi alla delar, eftersom vi står bakom betänkandet. Men
            det som
          </note>
          <note>
            Ingemar Josefsson inte läste upp var att det krävs aktiva medborgare
            men också en tydlig politik för att främja ett ökat kretsloppstänkande.
            Jag skall återkomma till det.
          </note>
          <note>
            Min konkreta fråga om de här målen är: Tycker
          </note>
          <note>
            Ingemar Josefsson att vi med det här betänkandet uppfyller målen?
            Tar vi några steg ytterligare för att uppfylla dem?
          </note>
          <note>
            Jag vill vidare ta upp frågan om en tydlig politik när det gäller
            kalkning. När jag ser på vad regeringen tidigare har sagt om kalkning
            tycker jag att politiken har varit ganska tydlig. Man vill skära
            ned anslag och man vill minska verksamheten. Man har tänkt sig
            att kunna minska anslaget men samtidigt behålla verksamheten ändå.
            Jag förstår inte riktigt resonemanget.
          </note>
          <note>
            Jag kan hålla med Ingemar Josefsson om att det egentligen är
            ytterst tveksamt att ta pengar från Fonden för hållbar utveckling,
            vilket också är redovisat.
          </note>
          <note>
            Vi har ju redovisat Vänsterpartiets syn på detta. Jag hade ett
            annat finansieringsförslag, som föll redan den
          </note>
          <note>
            22 november, och jag kan därför tyvärr inte yrka bifall till
            det här i dag. Jag får i stället inse att kalkningsverksamheten
            är i gång och att om man avbryter den, kan det få enormt stora
            konsekvenser. De försöksprojekt för hållbar utveckling som är
            planerade är med all sannolikhet väldigt bra, men de är inte ännu
            igångsatta. Kanske man kan skjuta litet på dem.
          </note>
          <note>
            Jag tror att detta är en viktig skillnad att fundera över. Vi
            känner inte riktigt till konsekvenserna av att avbryta kalkningsverksamheten
            i dag. Att i det läget ändå skära ned på resurserna är inte bra.
          </note>
          <note>
            Ingemar Josefsson säger vidare att det ju finns pengar kvar.
            Det gör det, men den som känner till hur man hushållar i en familj
            vet att man även efter ett nytt budgetår vill kunna försörja familjen.
            Vad jag tror har hänt i den här verksamheten är att man har lagt
            pengar på hög för att försöka behålla verksamheten på lägsta möjliga
            nivå. De som arbetar med kalkningsverksamheten har ju ett personligt
            intresse av att kalkningen skall fortsätta.
          </note>
          <note type="speaker">
            Anf. 67 INGEMAR JOSEFSSON (s) replik:
          </note>
          <note>
            Herr talman! Det är riktigt att jag läste innantill ur betänkandet.
            Eftersom jag är utskottets föredragande tyckte jag att det fanns
            anledning att redovisa vad utskottet hade uttalat. Däremot antar
            jag att Hanna
          </note>
          <note>
            Zetterberg inte vill att jag skulle ha läst upp hela vårt uttalande.
            Därför begränsade jag mig och tog inte med alltihop.
          </note>
          <note>
            Hanna Zetterberg gjorde något som faktiskt är fel.
          </note>
          <note>
            Hon försökte antyda att man skulle bli tvingad att ställa in
            tidigare pågående kalkningar med det anslag som nu föreslås. Det
            är inte riktigt. Det är inte fråga om att avbryta redan pågående
            kalkningar. Skälet för att Vänsterpartiet skulle tillföra mera
            pengar skulle enligt Hanna Zetterberg vara att det behövs pengar
            för klara kalkningar som pågår, men i så fall behöver man inte
            bifalla den reservationen. Hanna Zetterberg har här fel.
          </note>
          <note>
            Vad gäller frågan om det här betänkandet täcker allt inom miljövården
            misstänker jag att Hanna Zetterberg inte lyssnade på mitt anförande.
            Jag försökte säga att miljövården omfattar mycket mer än det som
            täcks av detta betänkande. För socialdemokratin är miljövård mycket
            mer än det som finns inom Miljödepartementets område. Vi försöker
            snarare förstärka det som finns utanför. Det är det som är poängen.
          </note>
          <note type="speaker">
            Anf. 68 HANNA ZETTERBERG (v) replik:
          </note>
          <note>
            Herr talman! Jag lyssnade naturligtvis på Ingemar
          </note>
          <note>
            Josefssons anförande. Jag håller med om att det här är en del
            i miljöpolitiken - också trafikpolitiken, energipolitiken och
            handelsfrågorna påverkar indirekt eller direkt miljöfrågorna.
            Min fråga till Ingemar Josefsson är om han tycker att det betänkande
            som vi behandlar ändå är ett steg åt rätt håll. Jag tror och hoppas
            att
          </note>
          <note>
            Ingemar Josefssons svar på den frågan är ja. Jag är däremot inte
            lika övertygad.
          </note>
          <note>
            De signaler som har kommit när det gäller kalkningen under den
            senaste tiden är att anslagen skall skäras ner. Vill man då försöka
            hålla verksamheten någorlunda flytande sparar man naturligtvis
            pengar, och det är precis vad jag tror har hänt. De uppgifter
            jag har fått är inte alls lika självklara som de som
          </note>
          <note>
            Ingemar Josefsson presenterar här, nämligen att pågående verksamhet
            inte blir drabbad. Jag har hört från människor som jobbar med
            kalkning att en del projekt faktiskt kommer att drabbas. Då står
            ord mot ord, och jag vet inte hur jag skall vrida på det här för
            att få det rätt.
          </note>
          <note>
            Jag tror att kalkningen i Sverige fortfarande behöver resurser.
            Nedsläppen minskar inte, och problemen kvarstår. Att i det läget,
            när vi fortfarande inte vet vilka konsekvenserna skulle bli om
            vi avbröt pågående verksamhet, minska anslaget, det tror jag inte
            är rätt väg att gå. Jag tror som sagt att det är så att man inom
            kalkningsverksamheten försöker samla på sig pengar, skjuter upp
            projekt och lägger dem litet på is för att ändå behålla en del
            resurser för kalkningsverksamhet även nästa budgetår.
          </note>
          <note type="speaker">
            Anf. 69 INGEMAR JOSEFSSON (s) replik:
          </note>
          <note>
            Herr talman! Hanna Zetterberg säger "när vi fortfarandet inte
            vet", men vi vet, Hanna. Om man inom
          </note>
          <note>
            Vänsterpartiet inte vet är det anmärkningsvärt att man så tvärsäkert
            är beredd att stödja en reservation som man själv inte har fogat
            till betänkandet. Vi vet att det inte blir så som Hanna Zetterberg
            befarar. Jag har material, så om Hanna Zetterberg kommer upp på
            mitt rum skall jag visa statistik på att pengarna kommer att räcka.
            Om det är fakta Hanna Zetterberg är ute efter är jag inte ett
            dugg orolig.
          </note>
          <note type="speaker">
            Anf. 70 LENNART FREMLING (fp):
          </note>
          <note>
            Herr talman! Vi liberaler har länge varit pådrivande för att
            hitta internationella lösningar på de allvarliga miljöproblem
            som är internationella till sin karaktär. Därför gläds vi över
            de nya möjligheter som Sveriges medlemskap i EU har öppnat.
          </note>
          <note>
            Försurningen, som bl.a. skadar den biologiska mångfalden, är
            ett sådant internationellt problem. Den största delen av de försurande
            luftföroreningarna i
          </note>
          <note>
            Sverige kommer från andra länder. Därför vore det, såsom Kenth
            Skårvik framhåller i Folkpartimotionen
          </note>
          <note>
            Jo704, rimligt att regeringen verkar för att EU ställer medel
            till förfogande för det svenska kalkningsprogrammet.
          </note>
          <note>
            Herr talman! Jag yrkar bifall till reservation 6, som behandlar
            EU:s insatser mot försurningen.
          </note>
          <note>
            För att minska problemen med försurning är det viktigt att regeringen
            är pådrivande dels när EU-
          </note>
          <note>
            kommissionen våren 1997 lägger fram sitt förslag om en försurningsstrategi,
            dels när principerna för EG:s strukturfonder omförhandlas nästa
            gång.
          </note>
          <note>
            För oss liberaler handlar politiken ytterst om enskilda människor
            som riskerar att få sin frihet inskränkt. Detta är tillämpligt
            även på försurningen, som dödar liv i våra sjöar och vattendrag.
          </note>
          <note>
            Jag vill också anknyta till de kloka ord Hanna
          </note>
          <note>
            Zetterberg sade om benämningen av det s.k. kalkningsprogrammet.
            Hanna har alldeles rätt i att vi bör tala om åtgärder mot försurning.
            Tanken får inte låsas vid att det enda medlet mot försurning är
            kalkning.
          </note>
          <note>
            Tvärtom måste vi stimulera nya idéer även inom detta område.
          </note>
          <note>
            I väntan på nya EU-pengar och nya principer måste vi dock sköta
            det akuta problemet nationellt.
          </note>
          <note>
            Därför har Folkpartiet i sin alternativa budget anvisat mer pengar
            till åtgärder mot försurning liksom till inköp av värdefulla naturområden,
            men vårt förslag har ju fallit genom beslutet den 22 november
            om budgetramar. Debatten här i dag visar att vi ändå har en möjlighet
            kvar att stödja dessa två syften, nämligen genom att rösta för
            reservationerna 5 och 7. Å andra sidan måste vi då ta pengar från
            programmet för omställning till en hållbar utveckling. Vårt slutliga
            ställningstagande till vilket som vi bedömer viktigast kommer
            att framgå av voteringen i morgon bitti.
          </note>
          <note>
            Jag vill kommentera det som Ingemar Josefsson nyss sade om att
            de som strävar efter att få mer kalkning, mer pengar till åtgärder
            mot försurning, inte behöver vara oroliga på längre sikt. Men
            när man läser regeringens budgetproposition har man väl ändå anledning
            att vara orolig, eftersom utgiften för 1996
          </note>
          <note>
            bedöms vara 175 miljoner kronor. Budgetförslaget för
          </note>
          <note>
            1997 är 130 miljoner, och man anger för 1998 126
          </note>
          <note>
            miljoner, och för 1999 beräknas 121 miljoner. Regeringen har
            alltså i sin budgetproposition klart markerat en successiv nedtrappning
            i kronor räknat. Jag tycker då att vi som månar om åtgärder mot
            försurning faktiskt har anledning att vara oroliga.
          </note>
          <note>
            Anf. 71 PETER WEIBULL
          </note>
          <note type="speaker">
            BERNSTRÖM (m):
          </note>
          <note>
            Herr talman! Kunskap är all utvecklings moder, så ock inom miljöområdet.
            Miljöpolitik och miljöinsatser måste bygga på kunskap. Vi måste
            ha fakta och kunna peka på väl dokumenterade samband när vi fattar
            politiska beslut som berör olika verksamheter i vårt samhälle
            och ålägger dem inskränkningar av olika slag eller beslutar att
            använda skattemedel för insatser på miljöområdet.
          </note>
          <note>
            Det får aldrig bli så att snabba och därmed ofta felaktiga slutsatser
            blir etablerade miljöpolitiska sanningar utan faktisk grund. Sådant
            har vi inte råd med, vare sig ekonomiskt eller politiskt. Miljöövervakning
            i kombination med forskning är en av de metoder vi använder oss
            av för att skaffa denna kunskap, liksom kunskap om vilka effekter
            vi har uppnått med våra insatser på miljöområdet.
          </note>
          <note>
            När jag väl har sagt detta kan jag konstatera att såväl regering
            som utskott också omfattar denna uppfattning. Ett enigt utskott
            konstaterar t.o.m. följande:
          </note>
          <note>
            "Miljöövervakningsverksamheten är en mycket långsiktig verksamhet
            som kräver stabil finansiering.
          </note>
          <note>
            Verksamheten är kunskapsintensiv, det tar tid och kostar pengar
            att bygga upp den kompetens som krävs för att driva och utvärdera
            ett övervakningsprojekt."
          </note>
          <note>
            Mot denna bakgrund är det med stor förvåning som jag tar del
            av Naturvårdsverkets beslut att lägga ned all övervakning av de
            fria vattenmassorna på
          </note>
          <note>
            Västkusten, dvs. två stationer i Lysekilsområdet och en i Laholmsbukten,
            samt genomföra en mindre reducering i Stockholmsområdet.
          </note>
          <note>
            Detta övervakningsprogram kom till för att man ville skaffa kunskap
            om de allt större planktonblomningarna och vilka effekter de för
            med sig.
          </note>
          <note>
            De naturliga svängningarna är stora, och det behövs täta mätningar
            under många år för att kunna göra långsiktiga pendelbedömningar.
          </note>
          <note>
            Med tanke på de problem vi har med algblomning längs våra kuster
            och de samband som anses råda mellan näringsläckage till havet
            och dessa algblomningar är det märkligt att man drar ned på dessa
            miljöövervakningsprogram, särskilt som vi vet att vi praktiskt
            taget inte nått någon vart med den reducering av kvävetransporterna
            till havet som Sverige i internationella överenskommelser så väl
            som i riksdagsbeslut har beslutat att halvera.
          </note>
          <note>
            Den höga ambitionen i detta betänkande har redan urholkats innan
            riksdagen ens har fattat beslut om budgeten. Det betyder dessutom
            att kapital och arbete som bedrivits under 10-15 års tid blir
            ganska värdelöst om det nu avbryts.
          </note>
          <note>
            Herr talman! Det kan kanske tyckas mig förmätet att anse det
            vara märkligt att landets miljöminister inte är närvarande vid
            årets viktigaste miljödebatt i riksdagen, särskilt som utskottsordföranden
            har uttryckt sin glädje just över att hon inte är här, utan är
            ute för att föra Sveriges talan i ministerrådet. Detta skall hon
            självfallet göra. Det är en synnerligen viktig uppgift hon har.
            Men nog är det märkligt att just dessa hennes två kanske viktigaste
            uppgifter måste sammanfalla denna dag.
          </note>
          <note>
            Herr talman! Jag skulle ha velat fråga miljöministern om hon
            verkligen accepterar denna kraftiga amputering av ett långsiktigt
            och långvarigt miljöövervakningsprogram inom ett angeläget område.
            Men nu får hon väl bli mig det svaret skyldig. Jag har svårt att
            se det vettiga i denna nedskärning.
          </note>
          <note>
            Jag skulle också ha velat fråga miljöministern om hon tycker
            att det är tillfredsställande att hennes kollega i Jordbruksdepartementet
            inte tycks se betydelsen av våtmarker och småvatten för att just
            komma till rätta med näringsläckage till havet - det har vi ju
            förbundit oss att halvera, som jag nämnde tidigare -
          </note>
          <note>
            eftersom man inte lägger mer av miljöstödsmedlen till jordbruket
            till sådana angelägna investeringar. Eller börjar regeringen möjligen
            tvivla på den etablerade sanningen om sambandet mellan näringsläckage
            och algtillväxt?
          </note>
          <note>
            Men även denna debatt får vi kanske ta vid ett annat tillfälle,
            om jag inte får svar av någon annan.
          </note>
          <note>
            Herr talman! Jag ber att få instämma i samtliga moderata reservationer.
            Jag vill också yrka bifall till reservation nr 2, som jag anser
            särskilt angelägen.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 10 december.)
          </note>
          <note>
            6 § Budgetpropositionen - utgiftsområde 1
          </note>
          <note>
            Rikets styrelse
          </note>
          <note>
            Föredrogs
          </note>
          <note>
            Konstitutionsutskottets betänkande 1996/97:KU1
          </note>
          <note>
            Budgetpropositionen - utgiftsområde 1 Rikets styrelse
          </note>
          <note>
            (prop. 1996/97:1 delvis och 1996/97:3 delvis)
          </note>
          <note type="speaker">
            Anf. 72 BIRGIT FRIGGEBO (fp):
          </note>
          <note>
            Herr talman! Den nya budgetordningen kommer säkerligen att kommenteras
            under de kommande veckornas budgetdebatter. Även jag skall göra
            det från konstitutionsutskottets horisont.
          </note>
          <note>
            Vi har fått en budgetprocess som liknar den engelska. När väl
            ramarna är satta för respektive utgiftsområde finns det inga möjligheter
            att skapa kompromisser i olika delområden mellan olika partikonstellationer.
          </note>
          <note>
            För oppositionens del blir det fråga om take it or leave it.
            Skall man kompromissa med regeringspartiet i en speciell fråga
            måste man ju vara överens i alla andra frågor inom utgiftsområdet.
          </note>
          <note>
            Så har det också fungerat mellan Centerpartiet och
          </note>
          <note>
            Socialdemokraterna i konstitutionsutskottet. I KU har
          </note>
          <note>
            Centern accepterar ett antal ändringar i regeringens budget som
            har föreslagits av socialdemokrater. Hotet som har funnits emot
            Centerpartiet har naturligtvis varit starkt: Om ni inte accepterar
            faller hela majoriteten.
          </note>
          <note>
            Å andra sidan kunde naturligtvis Centerpartiet ha satt hårt mot
            hårt och vägrat godkänna ändringar eller kanske t.o.m. kunnat
            kräva ändringar till favör för
          </note>
          <note>
            Centerpartiet för att acceptera de socialdemokratiska ändringsförslagen.
            Så har dock inte skett; Centern har gett med sig på varje punkt.
          </note>
          <note>
            I regelboken, dvs. Riksdagsutredningen, som föreslog det nya
            budgetsystemet, har det beskrivits hur en minoritet i utskottet
            skulle kunna ena sig om en gemensam reservation. Vi har utnyttjat
            den möjligheten, som alltså finns, att reservera oss i frågor
            där vi har haft samma uppfattning som andra partier och där vi
            har kunnat jämka oss samman.
          </note>
          <note>
            I övrigt har vi i ett särskild yttrande redogjort för hur budgeten
            skulle ha sett ut om beslutet om ramarna hade följt Folkpartiets
            motionsförslag.
          </note>
          <note>
            Vi reservanter har tyckt att det har varit viktigt att särskilt
            redovisa frågor där vi är överens och där det alltså finns en
            betydande minoritet och ett motstånd mot regeringens förslag.
            Förutom detta har vi också ansett att vi denna första gång när
            det nya budgetsystemet används skall utnyttja de möjligheter som
            står till buds för att redovisa våra avvikande meningar.
          </note>
          <note>
            Vårt sätt att hantera budgeten blir ett exempel att titta på
            i den utvärdering som naturligtvis måste komma till stånd.
          </note>
          <note>
            En fråga som vid utvärderingen måste ställas är om vi fullt ut
            skall anamma det engelska systemet, där ju oppositionen över huvud
            taget inte lägger sig i budgetens detaljer, eller om det skall
            ges möjligheter för olika partikonstellationer att kompromissa
            om olika detaljer inom ett utgiftsområde, självfallet med hänsynstagande
            till den av riksdagen givna ramen. Jag skulle tro att det sättet
            att arbeta ligger mer inom ramen för det svenska kynnet.
          </note>
          <note>
            Folkpartiet har alltså tillsammans med Moderaterna, Vänsterpartiet
            och Miljöpartiet reserverat sig mot budgetförslaget. Det handlar
            om så viktiga frågor som reglerna för presstödet, partistödets
            höjning och hur regeringen utvecklas allt mer mot en centraliserad
            och tjänstemannastyrd organisation.
          </note>
          <note>
            När det gäller presstödet, där ju socialdemokrater och centerpartister
            på alla sätt försöker att gynna sina egna intressen, har det även
            i år varit en tummelplats för sagda partier. Vi som är gamla i
            gården har under alla år sett hur myglet har florerat. Vi har
            i år inte fått anledning att revidera vår uppfattning om att det
            inte är objektivitet och oegennytta som råder vid utövandet av
            förtroendeuppdraget i dessa frågor.
          </note>
          <note>
            För ovanlighetens skull kanske jag skulle be en representant
            från ett annat parti som är ganska ny i utskottet att redovisa
            sina erfarenheter med fräscha, nya och öppna ögon. Jag tänker
            då på Peter Eriksson från Miljöpartiet.
          </note>
          <note>
            I år ser vi flera tydliga exempel på att presstödets funktion
            egentligen är till för att stödja en gammal tidningsstruktur.
            Allt nytt och all ny konkurrens skall hindras med nya detaljerade
            riktlinjer och undantag.
          </note>
          <note>
            Herr talman! När jag var kulturminister tillsattes en utredning
            om presstödet. Presstödet hade nästan 25
          </note>
          <note>
            år på nacken, och det hade inte gjorts någon grundlig analys
            under alla de här åren. Alla tidigare utredningar om presstödet
            hade bara gått ut på att titta på presstödets tekniska konstruktion.
          </note>
          <note>
            Men medielandskapet ser helt annorlunda ut nu än i början på
            1970-talet. Utredningen skulle alltså i grunden göra en analys
            av presstödet i ljuset av denna radikalt förändrade situation
            i medielandskapet.
          </note>
          <note>
            Etermedierna har ju utvecklats fantastiskt under den här tiden.
            Även informationstekniken står till buds inom massmedierna, vilket
            är helt nytt i förhållande till 70-talet. Vi har också kunnat
            se att tidningarna har blivit allt mindre partibundna. Vi har
            fått mer av en inre öppenhet i tidningarna. Ledarsidorna kan tycka
            själva nu utan att behöva följa partierna som slavar, och debatt-
            och nyhetssidor upplåts och speglar även andra än det egna partiet.
          </note>
          <note>
            Vi har fått en rad nya special- och faktatidningar, som har expanderat
            på marknaden. Dagspressen har också blivit alltmer professionaliserad.
          </note>
          <note>
            Utredningen började bra med produktion av några mycket intressanta
            uppsatser, men så kom regeringsskiftet, och allt blev vid det
            gamla. Resultatet av den från början så ambitiösa Pressutredningen
            har nu presenterats i kulturpropositionen, och det bidde alltså
            inte ens en tumme. Det enda resultatet är att tre religiösa fådagarstidningar
            stoppas och att den nya frifräsaren Metro Weekend hindras från
            att vara med i samdistributionen.
          </note>
          <note>
            När det gäller att hindra ny konkurrens har Socialdemokraterna
            och Centerpartiet ett gemensamt egenintresse. Det enda stora beslut
            som regeringen har orkat med är att belasta tidningarna med mer
            kostnader genom införandet av momsen. Det gäller tydligen att
            se till att tidningar som är bärkraftiga får det så svårt som
            möjligt. Presstödstidningarna klarar sig ju alltid. De fick en
            trettonprocentig kompensation för momsinförandet från den 1 januari
            1996.
          </note>
          <note>
            Nej, s-ränderna går aldrig ur. Det gäller att höja skatten och
            införa nya eller höja gamla bidrag. Man ökar rundgången, och samtidigt
            skadas det friska.
          </note>
          <note>
            Detta känner vi igen från område till område: Höj skatterna och
            inför samtidigt nya bidrag eller höj gamla bidrag. Det här är
            en genomgående melodi från regeringens sida.
          </note>
          <note>
            Folkpartiet vill starta på vägen bort från riktade företagsstöd
            av olika slag och i stället sänka skatter och avgifter som ju
            tynger företagen. Hela den här politiken har en kraftig återverkan
            på hela vårt samhälles växtkraft och förmåga till att skapa nya
            sysselsättningsmöjligheter. Pressen utgör här inte något som helst
            undantag.
          </note>
          <note>
            Hösten 1992, under krisförhandlingarna, beslutades att partistödet
            skulle sänkas. Det var ett viktigt symbolbeslut som regering och
            opposition var överens om. Signalen var att alla måste delta i
            saneringen av rikets finanser. Den saneringen är, som vi alla
            vet, inte avslutad. Här sänks bostadsbidrag och änkepensioner,
            handikappades assistentstöd försämras, läkemedlen och sjukhusbesöken
            blir dyrare osv.
          </note>
          <note>
            Och mitt i allt detta saneringsarbete kommer en ny förödande
            signal. Partistödet skall återställas till sin ursprungliga nivå,
            vilket innebär 30 miljoner i nya pengar. Detta skall dessutom
            införas redan den
          </note>
          <note>
            1 januari 1997, trots att ordinarie revisionsdatum brukar vara
            den 1 oktober.
          </note>
          <note>
            Dessa 30 miljoner är visserligen finansierade för
          </note>
          <note>
            1997, men för 1998 och 1999 finns det inga pengar till finansieringen.
            Det står i regeringens egen budgetproposition. Inte heller har
            det varit några överläggningar med partierna i förväg, vilket
            alltid tidigare har varit brukligt, utan här var det snabba ryck
            - pang på rödbetan: Vi sossar behöver mer pengar, punkt slut.
          </note>
          <note>
            Här gäller det att hålla sig själv om ryggen.
          </note>
          <note>
            Sverige har blivit ett fantastiskt land, kanske till viss del
            på ett annat sätt än tidigare - vi har ju alltid ansett att Sverige
            är ett fantastiskt land. Men när folket tyngs av gnet och sparande
            beslutar man i riksdagen om att berika sig själv. Är det sådana
            beslut, kära riksdagskolleger, som vi behöver samtidigt som förtroendet
            för partier och politiker eroderar?
          </note>
          <note>
            Herr talman! Jag ber till högre makter om att väljarna måtte
            kunna skilja partierna åt och att de ser att inte alla har samma
            moral, eller brist på moral. Vi motsätter oss den här återställaren.
          </note>
          <note>
            Vi har i vår reservation också prutat på regeringskansliet. I
            budgetförslaget informerades vi om att departementen skall avskaffas
            som egna myndigheter och att statsministerns kansli i Statsrådsberedningen
            skall bli någon ny form av huvudkontor för regeringen. Göran Persson
            skall till sin tidigare titel som statsminister lägga en ny, dvs.
            chef för regeringskansliet.
          </note>
          <note>
            Vi har i utskottet ägnat mycken tid åt att försöka utröna vad
            det är frågan om, och vi har kunnat konstatera att analysen inför
            de kommande besluten har varit mycket bristfällig. Det har inte
            funnits någon konstitutionell analys, det finns inga kostnadsberäkningar,
            det finns ingen analys av hur tjänstemannaväldet kommer att överta
            statsrådens ansvar och roll och det finns ingen analys av hur
            makten kommer att förskjutas ytterligare från självständiga statsråd
            till en upptagen statsminister - en statsminister som ju hatar
            att lirka och sammanjämka olika viljor. Den påstådda effektiviseringen
            av arbetet har inte heller lett till ett förslag om att utgifterna
            i regeringskansliet skall minska. Min partikollega Håkan Holmberg
            har för avsikt att senare ytterligare penetrera den här frågan.
          </note>
          <note>
            Herr talman! I övrigt vill jag hänvisa till Folkpartiets särskilda
            yttrande som speglar vad vi hade velat åstadkomma om våra ramar
            för utgiftsområde 1 hade vunnit en majoritet i kammaren. Jag yrkar
            alltså bifall till reservationen.
          </note>
          <note type="speaker">
            Anf. 73 BIRGER HAGÅRD (m):
          </note>
          <note>
            Herr talman! I likhet med Birgit Friggebo tycker jag nog att
            spelet kring utgiftsområde 1 har varit rätt bedrövligt i många
            hänseenden. Det är förvånande -
          </note>
          <note>
            men det kanske inte borde vara förvånande - att
          </note>
          <note>
            Centerpartiet inte ens tycks bry sig om att delta i den här debatten.
            Man har så till den milda grad gått upp i knät på den stora farbrorn.
            Farbror Kurt Ove Johansson är det väl närmast som skall ta sig
            an även Centerpartiets agerande i det här sammanhanget.
          </note>
          <note>
            Vi har, herr talman, i ett särskilt yttrande presenterat hur
            vi hade velat ha det om man hade accepterat våra förslag. Vi tar
            naturligtvis på oss i konstitutionsutskottet att genomföra vår
            del av de nödvändiga besparingarna. Allt som allt har Moderata
            samlingspartiet lagt fram förslag om besparingar på
          </note>
          <note>
            42 miljarder kronor för nästa budgetår. Av detta skulle 489 miljoner
            kunna skrapas ihop i utgiftsområde 1. De fördelas i första hand
            på presstödet med 300
          </note>
          <note>
            miljarder, partistödet med 107 miljarder och tal- och kassettidningar
            med 82 miljarder kronor. Jag vill gärna kommentera de här förslagen
            något.
          </note>
          <note>
            När det gäller presstödet kan vi konstatera att det har blivit
            totalt misslyckat. Det har aldrig levt upp till någon mångfald.
            Den mångfald vi till äventyrs har är förvisso inte beroende av
            presstödet. Vi har därför nu återigen krävt att presstödet, det
            totalt onödiga pressstödet, måtte avvecklas med det snaraste.
            Vi har också föreslagit att 300 miljarder skulle plockas bort
            under
          </note>
          <note>
            1997. Resten skulle tas det kommande budgetåret, och då skulle
            vi inte heller behöva någon presstödsnämnd längre. För de administrativa
            och praktiska detaljer som till äventyrs kan återstå skulle Kammarkollegiet
            kunna verka väl.
          </note>
          <note>
            Vi har en principiell reservation, nr 9, och till den ber jag
            att få yrka bifall.
          </note>
          <note>
            Sedan har vi frågan om partistödet. Låt mig först säga att det
            här är tal om att öka ut resurser för assistenter åt ledamöterna,
            från tidigare 1 assistent per
          </note>
          <note>
            2 ½ ledamot till 1 assistent per 2 ledamöter. Detta kan i och
            för sig synas vara välbehövligt. Vi har emellertid från moderat
            sida krävt att man skall företa en enkät, eftersom den tidigare,
            som gjordes 1994, tycktes ge vid handen att man visst ville ha
            ett ökat assistentstöd, men kanske inte på det sätt som nu har
            föreslagits riksdagen.
          </note>
          <note>
            Det vi skulle vilja ha är en möjlighet till mer individuellt
            agerande, en resurs som tillförs riksdagsledamöterna direkt, så
            att de på det sättet får något så när rimliga arbetsförhållanden
            i den här kammaren.
          </note>
          <note>
            Jag tror inte att man kan säga att arbetsförhållandena i dag
            är rimliga på något sätt.
          </note>
          <note>
            Men, säger då socialdemokraterna, det står ju varje partigrupp
            fritt att förfoga över dessa resurser och göra vad man vill. Jag
            tror inte att det är så enkelt. Jag tror att det vore bättre om
            man kom överens om en gemensam ordning, så att inte parti efter
            parti när man drog fram sina förslag hela tiden tvingades säga:
            Men de gör si och de gör så, vi vill gärna göra si också. Men
            det får ni inte göra, för de gör så. Det vore bättre att ha en
            enhetlig ordning. På det här området tycker jag att man borde
            ha kunnat komma överens.
          </note>
          <note>
            När det gäller partistödet i övrigt är det, precis som Birgit
            Friggebo har sagt, fråga om återställare.
          </note>
          <note>
            Det är just frågan, om inte detta ger en totalt felaktig signal
            till svenska folket. När så många har det så svårt, när så många
            får dra in på det allra angelägnaste, säger riksdagen: Nu skall
            vi återställa ordningen.
          </note>
          <note>
            Nu skall vi öka partistödet med 30 miljoner kronor.
          </note>
          <note>
            Jag tror inte alls att detta är något som kommer att applåderas
            av svenska folket. Jag tror inte heller att det är nödvändigt,
            utan det är ett slöseri med pengar som kommer att uppröra.
          </note>
          <note>
            Vi menar att höjningen med de 30 miljonerna var komplett onödig,
            men riksdagen borde också, för att visa sin goda vilja, dra ned
            på partistödet ytterligare.
          </note>
          <note>
            Man kunde ha dragit ned det till en tredjedel av vad det är nu.
            Så lysande bedrifter utförs inte med partistödet i demokratins
            tjänst att det kan motiveras att vara på den nivå som det är.
          </note>
          <note>
            Därtill kommer naturligtvis att ju mer beroende partierna blir
            av stöd från det allmänna, desto mer går också integriteten förlorad.
            Man blir beroende. Vår förträfflige statsminister har uttryckt
            det så: Den som häftar i skuld är inte fri. Nej, det parti som
            är beroende av partistödet är förvisso heller inte fritt. Därför
            hade det funnits anledning att gå varsammare fram i det här sammanhanget.
          </note>
          <note>
            När det gäller tal- och kassettidningar är alla överens om att
            tekniken utvecklas rasande snabbt. Vi har bl.a. Internet. Det
            hade varit möjligt att utnyttja de resurser som här finns på ett
            bättre sätt än vi har gjort.
          </note>
          <note>
            Det skulle också gett möjligheten till besparingar omedelbart.
          </note>
          <note>
            Vi har emellertid inte fått gehör för våra besparingssträvanden
            och därför har vi funnit det naturligt att med den nya ordning
            som råder samverka med andra oppositionspartier i det här sammanhanget,
            dvs.
          </note>
          <note>
            med Folkpartiet, Miljöpartiet och Vänsterpartiet. De konkreta
            krav som kommit fram är att vi vill skära 40
          </note>
          <note>
            miljoner kronor från regeringskansliet därför att, som vi har
            fått höra förut av Birgit Friggebo och som vi har fått höra vid
            utfrågningar, man är i full färd med att åstadkomma en koncentration
            inom regeringskansliet. Detta i sin tur skulle kräva ökade resurser.
          </note>
          <note>
            Nu står det naturligtvis regeringen helt fritt att lägga upp
            arbetet som man vill. Jag skall inte kritisera det.
          </note>
          <note>
            Jag klandrar inte det på något sätt, även om jag tror att man
            går fel väg. Men det må vara en annan sak.
          </note>
          <note>
            Däremot har man inte gjort en enda konsekvensanalys och det hade
            säkert varit möjligt att åstadkomma förändringar inom de givna
            ramarna. Att i det här sammanhanget bara öka regeringens resurser
            i tider som är så svåra anser vi inte vara rimligt, och här har
            vi alltså ett gemensamt krav på en besparing på 40
          </note>
          <note>
            miljoner kronor.
          </note>
          <note>
            När det gäller partistödet har vi också kunnat enas om att det
            i varje fall inte skall höjas, av de skäl som jag har anfört tidigare,
            framför allt moraliska, men också därför att det är komplett onödigt.
          </note>
          <note>
            Vi har också försökt att slå vakt om de lågfrekventa tidningar
            som inte direkt har någon partipolitisk anknytning. Det är de
            tre religiösa tidningarna som man vill strypa, liksom möjligheten
            till samdistribution för Metro Weekend. Det är sådana här utplock
            för egen vinnings skull, som socialdemokrater och centerpartister
            så gärna gör sig skyldiga till, som vi definitivt inte kan acceptera.
          </note>
          <note>
            Vi har också en annan fråga, där det till slut tycks ha ordnat
            upp sig, men som jag inte kan underlåta att nämna. Det gäller
            Kungliga hov- och slottsstaten. Här har man också visat klåfingrighet
            från regeringens sida. Man gjorde ett försök att innefatta Riksmarsalksämbetet
            inklusive Ståthållarämbetet och Husgerådskammaren i den allmänna
            byråkratiska regleringen.
          </note>
          <note>
            Men se, nu var man litet för snabb. Efter protester från Riksmarsalksämbetet
            ändrade regeringen regleringsbrevet i fråga, det regleringsbrev
            som skulle gälla för budgetåret 1995/96, och det blev bara Ståthållarämbetet
            och Husgerådskammaren som ålades redovisningsskyldighet.
          </note>
          <note>
            Vid en närmare översyn, som har gjorts av Riksmarsalksämbetet,
            visade det sig att Hovstaterna rent juridiskt sett förvisso inte
            är någon myndighet. De står utanför den statliga förvaltningen,
            och offentlighetsprincipen gäller inte. Inte heller kan regeringen
            ge dem några direktiv. Regeringen har med andra ord ingen förordnandemakt
            gentemot Hovstaterna. Det här baserar sig ytterst på en överenskommelse
            som ingicks redan 1809, då kungen beslöt att överlämna till staten
            vissa uppräknade slott mot att han utan speciell anhållan i stället
            erhöll en viss penningsumma som skulle täcka statschefens utgifter.
          </note>
          <note>
            Men bara detta att ge sig på också Hov- och slottsstaten är ett
            tecken på en klåfingrighet som vi inte på något sätt kan applådera.
            Det var tur den här gången att man besinnade sig, att man förstod
            att man höll på att göra en dumhet och kunde hejda sig i tid.
          </note>
          <note>
            Men jag tycker samtidigt att detta är litet betecknande för det
            tillstånd som vi har i konungariket.
          </note>
          <note>
            Jag tror inte att jag yrkade bifall till den gemensamma reservationen
            nr 1. Jag ber nu att få göra det.
          </note>
          <note type="speaker">
            Anf. 74 KENNETH KVIST (v):
          </note>
          <note>
            Herr talman! Den här debatten är, som påpekats, en i raden av
            s.k. utskottsrundor om budgeten, efter det att ramarna för budgeten
            redan är spikade och efter det att riksdagens händer i praktiken
            är låsta.
          </note>
          <note>
            De debatter som olika utskott för här i kammaren visar konkret
            det orimliga i den illistiga ordning som nyliberala teoretiker
            listat ut och som sedan regeringen och dessvärre riksdagen okritiskt
            har anammat.
          </note>
          <note>
            Fru talman! Jag har tidigare i kammaren sagt att denna ordning
            beskär riksdagens demokratiska möjligheter att påverka politikens
            utformning och att det ger en överstor makt till det största partiet
            och till regeringen. Man har inte vågat att avskaffa det proportionella
            valsystemet. I stället har man skapat denna budgetordning som
            låser upp riksdagen så att regeringen i varje del får igenom sin
            egen vilja.
          </note>
          <note>
            I fråga efter fråga hör vi att riksdagens partier nu är förhindrade
            att rösta för sina förslag i viktiga enskildheter. De är förhindrade
            att i delfrågor söka och finna majoriteter därför att de råkar
            vara oense om andra saker. I utskottsrunda efter utskottsrunda
            hör vi om konkreta delar av politiken där det egentligen finns
            majoritet i riksdagen för någonting annat än det som blir riksdagens
            beslut.
          </note>
          <note>
            Allt detta beror på att man har eftersträvat att tukta riksdagen
            och beskära dess möjligheter att fatta beslut för att man skall
            hålla den s.k. marknadens aktörer lugna. De får absolut inte oroas
            och bli nervösa, och därför skall demokratin på detta sätt naggas
            i kanten.
          </note>
          <note>
            Det demokratiska underskott som man talar om när det gäller EU
            har nu fått sin motsvarighet i Sveriges riksdag genom denna budgetprocess.
          </note>
          <note>
            Fru talman! Någonting måste göras åt detta. Jag lovar att Vänsterpartiet
            vid nästa möjliga tillfälle skall väcka en motion som uttrycker
            de erfarenheter som gång efter annan redovisas av företrädare
            från olika partier i dessa budgetdebatter. Skulle alla som nu
            i kammaren och i riksdagskorridorerna uttrycker missnöje över
            budgetprocessen också följa denna sin övertygelse är det nya budgetsystemets
            framtid oviss.
          </note>
          <note>
            Det förtjänar att bara vara en liten parentes i riksdagens historia.
          </note>
          <note>
            Inte heller i konstitutionsutskottet kan partierna få rösta på
            förslag helt i enlighet med sin egen mening.
          </note>
          <note>
            Man kan inte rösta för utskottsmajoriteten i de avseenden där
            man är överens med utskottsmajoriteten därför att man då måste
            ge upp all sin kritik, och partierna är uppbundna. I det läget
            har utskottets fyra oppositionspartier, från höger till vänster,
            funnit att det enda sättet, för att partierna inte bara skall
            gå fram var för sig och få sina förslag utslagna, är att man gör
            en gemensam minimiplattform i form av en reservation där alla
            får med något men kanske också får acceptera somligt man inte
            är alldeles helt nöjd med.
          </note>
          <note>
            Denna reservation har möjliggjorts genom en konstruktiv dialog.
            Men, fru talman, nog är det ett orimligt system när riksdagens
            ledamöter och partier skall vara förhindrade att i olika delfrågor
            kunna rösta helt efter sin egen övertygelse och att delarna i
            en budget diskuteras efter det att budgeten redan är beslutad
            och fastlåst. Det är, som det brukar heta, att kasta in jästen
            efter degen.
          </note>
          <note>
            Jag har biträtt den gemensamma reservationen för att därigenom
            bl.a. få uttrycka kritik mot att regeringskansliet centraliseras
            till en myndighet. Det är en kritik som tidigare har utvecklats
            vältaligt av Birgit
          </note>
          <note>
            Friggebo, och som jag är säker på att även andra talare har utvecklat
            och kommer att utveckla.
          </note>
          <note>
            Jag har också biträtt reservationen för att få ett bredare stöd
            för det krav vi har ställt i en motion att också regeringskansliet
            i dessa de asociala nedskärningarnas tidevarv måste dra ned sina
            anspråk, om än så måttfullt som med 2 %. Man håller på att utveckla
            en sorts byråkrati också kring regerandet. Det är naturligtvis
            delvis en följd av att EU-medlemskapet pressar på. Men det gäller
            även eljest i form av att det finns alltfler i högre befattningar
            och med höga löner.
          </note>
          <note>
            Det är en orimlig utveckling i dessa tider som på något sätt
            måste stäckas.
          </note>
          <note>
            Jag har även biträtt den gemensamma reservationen för att få
            en möjlighet att rösta mot omdefinieringen av dagstidningsbegreppet
            och reglerna för distributionsstöd, som nära för tankarna till
            ett beställningsverk för att skärpa tendensen till massmediekoncentration,
            något som regeringen i andra sammanhang förtjänstfullt är motståndare
            till och söker bekämpa. Jag delar däremot inte Folkpartiets och
          </note>
          <note>
            Moderaternas allmänna kritik och demagogi kring presstödet. Det
            är av utomordentligt värde, eftersom vi skall ha en mångfald i
            pressen.
          </note>
          <note>
            Jag kan acceptera att vi inte höjer partistödet. Men inte heller
            där tycker jag att man skall gå på händerna på det sätt som man
            gör från mina borgerliga medreservanter. Det är inte så att det
            partistöd vi får skapar ett beroende av det allmänna. Det allmänna
            har aldrig, kommer inte och skall inte heller gå in i de enskilda
            partiernas verksamhet och utformning av deras politik. Det har
            möjligtvis skett indirekt genom registrering av vissa partiers
            medlemmar, yrkesförbud och annat. Men frånsett sådana tilltag
            har det allmänna genom historien inte gjort det. Presstödet skapar
            därför inte ett beroende. Andra finansiärer skulle i så fall skapa
            ett motsvarande beroende för partierna, och det vore ännu mindre
            önskvärt.
          </note>
          <note>
            Jag yrkar med dessa anmärkningar bifall till reservation 1.
          </note>
          <note>
            Fru talman! Detta betänkande tar upp några frågor som inte omedelbart
            påverkar årets budget. Utifrån en överenskommelse från 1809, som
            Birger Hagård erinrar om, och den har verkligen något mossigt
            över sig, är hovet undantaget från vanlig redovisning, revision,
            kontroll och öppenhet i det svenska samhället.
          </note>
          <note>
            Vi har i en motion krävt att det förhållandet skall ändras.
          </note>
          <note>
            Kravet på övergång till republik i Sverige har drivits med litet
            olika styrka och infallsvinklar av progressiva krafter genom årtiondena.
            Men i riksdagen har motståndet varit nästan kompakt. Även när
            det gäller det enda parti som i många årtionden har haft republik
            inskrivet i sitt principprogram har det tillhört undantagen att
            företrädare för detta parti biträtt förslag om monarkins avskaffande.
            Så är det också med många enskilda ledamöter i andra partier,
            som ändå vid sidan av kammarsammanträdena försäkrar att de minsann
            är republikaner.
          </note>
          <note>
            Det är märkligt och nästintill komiskt att se hur man krumbuktar
            sig för att man inte vågar stå för det man påstår vara sin egentliga
            mening. Eller också är det så att den egentliga meningen är den
            som kommer till uttryck i kammaren, och de ideologiska republikanska
            bekännelserna är bara ett sätt att framstå som mer progressiv
            än vad man är.
          </note>
          <note>
            Vänsterpartiet står fast vid sin republikanska hållning. Men
            det visar sig att t.o.m. en del av det som borde vara statsförvaltning
            i vanlig mening, nämligen hovet, inte skall få förbli konungens
            privat lilla ämbetsverk utan dessutom stå utanför revision, kontroll,
            offentlighetsprincipen, osv.Nu gäller det alltså vårt krav i reservation
            5 till utskottsbetänkandet, att kungens apanage i den del som
            inte är direkt lön till kungen och hans familj utan som går till
            riksmarskalksämbete och hovvåning skall budgeteras, redovisas
            och revideras som andra statsutgifter.
          </note>
          <note>
            Fru talman! Det lyster mig verkligen att nu få höra med vilka,
            om med några, argument de påstått republikanska företrädarna för
            utskottsmajoriteten denna gång skall motivera sin mot monarkins
            institutioner underdåniga inställning. Inte heller de monarkistiskt
            inställda borde på denna punkt ha en annan mening än jag i den
            reservation jag har ställt. Men man kan ändå förstå att en monarkist
            som Birger Hagård är emot detta. Det är i alla fall i viss konsekvens
            med hans grundläggande monarkistiska hållning.
          </note>
          <note>
            Jag yrkar därmed bifall till reservation 5 om redovisning och
            revision av kungens apanage.
          </note>
          <note>
            Jag yrkar också bifall till reservation 6 om att hovet skall
            ersättas med på sedvanligt sätt anställda statstjänstemän. Den
            sociala snedrekryteringen kring det följe som närmast omger Sveriges
            statschef ger på intet sätt en rimlig återspegling av Sveriges
            folk. Det utgörs av representanter för en närmast arkaisk överklass
            med alla dess manér. Hur kommer det sig att de s.k. republikanerna
            i utskottets majoritet ändå vill försvara hovet, denna urmodiga
            feodala kvarleva?
          </note>
          <note>
            Fru talman! I reservation 8, som handlar om en helt annan sak,
            har jag yrkat på en bred översyn av distributionsstödet inte bara
            till dagspress utan också till kulturtidskrifter, fack- och organisationspress.
            Det är en nödvändighet med tanke på de dryga kostnader som tidningsdistribution
            för med sig i dag, bl.a. genom den taxepolitik som Posten delvis
            politiskt ålagts, och på grund av breddningen av momsen. En sådan
            översyn är av synnerlig vikt för att vi skall kunna ha ett brett
            utbud av tidningar och tidskrifter också framdeles.
          </note>
          <note>
            Fru talman! Jag yrkar också bifall till denna reservation.
          </note>
          <note type="speaker">
            Anf. 75 PETER ERIKSSON (mp):
          </note>
          <note>
            Fru talman! Vi har vid några debattillfällen här i kammaren den
            sista tiden diskuterat den maktförskjutning som har skett de senaste
            åren. Kenneth
          </note>
          <note>
            Kvist och jag, bl.a., har flera gånger uppmärksammat den nya
            budgetprocessen, som har effekter på maktförhållandena framför
            allt mellan regering och riksdag. Man lägger över ganska mycket
            ny makt till regeringen. Sedan har vi också en annan och betydligt
            viktigare fråga. Det gäller det svenska medlemskapet i
          </note>
          <note>
            EU, som har inneburit att betydande makt har flyttats inte bara
            ned till Bryssel från Sverige utan också från riksdag till regering.
            Dessa två saker sammantaget kommer, menar jag, att få ganska stor
            betydelse även för det politiska systemet i framtiden.
          </note>
          <note>
            Jag tror att en naturlig effekt är att oppositionen kommer att
            föras samman starkare i det svenska parlamentet. Det är någonting
            som jag tycker att regeringen och Socialdemokraterna bör fundera
            allvarligt på.
          </note>
          <note>
            Vi ser under budgetdebatterna att man inom varje utgiftsområde
            skall anta hela budgetförslaget med ett enda beslut. Man får bara
            lämna en enda reservation och kan inte göra deluppgörelser mellan
            partierna.
          </note>
          <note>
            Skall man ha något direkt inflytande gäller det att göra upp
            om hela området. Jag tror att den tolkning som vi har gjort inom
            oppositionen i konstitutionsutskottet kommer att bli ganska allmän
            i framtiden.
          </note>
          <note>
            Oppositionen kommer att anstränga sig att hitta gemensamma nämnare
            för att ställa en gemensam reservation inom hela området. Alternativet
            till det är att
          </note>
          <note>
            Socialdemokraterna, eller den sittande regeringen, anstränger
            sig för att hitta en bredare kompromiss.
          </note>
          <note>
            Detta har Socialdemokraterna inte alls försökt. Man har kört
            sin linje. Det trycker samman oppositionen mer än vad som normalt
            har varit fallet.
          </note>
          <note>
            Det som hände i konstitutionsutskottet när det gäller budgeten
            är ovanligt, för att inte säga unikt.
          </note>
          <note>
            Alla partier, från Vänstern och Miljöpartiet till Folkpartiet
            och Moderaterna, skriver ihop sig i en gemensam reservation om
            hela budgetområdet. Det visar också att det finns stora problem
            kring budgetområdet. Socialdemokraterna har inte velat lyssna
            på mycket berättigad kritik som har funnits.
          </note>
          <note>
            Den andra effekten av den maktförskjutning vi ser tror jag kommer
            att bli att den socialdemokratiska regeringen sannolikt kommer
            att vara den sista minoritetsregeringen i Sverige på mycket länge.
            Det kommer antagligen inte att finnas partier framöver -
          </note>
          <note>
            från -98 och framöver - som är beredda att släppa fram en minoritetsregering
            och ge den så oerhört mycket makt, när man vet att man har mycket
            små möjligheter att påverka utfallet här i riksdagen t.ex.
          </note>
          <note>
            när det gäller EU-frågorna, men också när det gäller budgeten
            i den nya budgetprocessen.
          </note>
          <note>
            Det är en politisk systemförändring som är betydande. Sverige
            har regerats av minoritetsregeringar under flera decennier. Majoritetsregeringar
            har varit undantagen i modern tid. Det kommer sannolikt att förändras,
            och av de politiska partierna kommer det att krävas större vilja
            till kompromisser även med partier som vi känner att vi inte gillar
            så väldigt starkt.
          </note>
          <note>
            De förändringar vi ser i dag inom det svenska partiväsendet kan
            i sig också ha positiva effekter. En sådan är att Vänstern är
            med på den breda reservationen, trots att Vänstern normalt sett
            känner sig mera samhörigt med socialdemokratin.
          </note>
          <note>
            En reflexion som jag gör i samband med budgetprocessen är att
            det EU-äventyr vi upplever kostar oerhört mycket pengar. En av
            de få stadiga ökningar i budgeten som vi har sett de senaste åren
            är ökningen för regeringskansliet. Från budgetåret 1994/95 till
            -97
          </note>
          <note>
            handlar det om en ökning på över 400 miljoner kronor. Det motiveras
            nästan uteslutande med att vi är medlemmar av EU och att det kostar
            så oerhört mycket mer i administration. Vi måste ha mycket mer
            tjänstefolk i regeringskansliet för att klara av EU-
          </note>
          <note>
            medlemskapet.
          </note>
          <note>
            Det är inte det enda området. På länsstyrelserna har vi behövt
            anställa massor av nytt folk bara för att ta hand om EU-frågor.
            Jordbruksverket är ett exempel. Det finns andra myndigheter och
            departement där det är likadant. Sverige är med i ett par tusen
            arbetsgrupper. Vi skall skicka folk ned till Bryssel, och det
            kostar oerhört mycket pengar. Kommunerna och landstingen runt
            om i Sverige har massor med anställda som bara jobbar med EU-frågor.
            De försöker klämma fram några kronor i bidrag eller jobbar med
            andra EU-frågor som har med kontrollapparaten att göra.
          </note>
          <note>
            Någon borde någon gång sätta sig ned och fundera på vad det här
            sammanlagt kostar de svenska hushållen. Det handlar alltså inte
            bara om de 20 miljarder som vi skickar ned till Brysseladministrationen
            och
          </note>
          <note>
            EU-budgeten, utan det handlar om många miljarder dessutom.
          </note>
          <note>
            När det konkret gäller förändringarna i årets budget har vi en
            gemensam reservation, som tidigare nämndes. Den reservationen
            handlar om att vi inte vill ställa upp på den stora ökning av
            budgetpengar som anslås till regeringskansliet. Vi vill satsa
            litet mindre, och det handlar om 40 miljoner. Det kan påstås vara
            en ganska marginell skillnad, men det är ändå en markering från
            oppositionen att vi anser att det måste finnas någon rim och reson
            även för vad det politiska systemet får kosta.
          </note>
          <note>
            Det här återfinns också när det gäller stödet till de politiska
            partierna, där vi inte ställer upp på ökningen med 30 miljoner.
            Här har Vänstern accepterat att inte ställa upp på detta, trots
            att man tidigare gjorde det i sin motion. Det visar på en kompromissvilja
            i det här fallet.
          </note>
          <note>
            I fråga om presstödet har Moderaterna och Folkpartiet också visat
            på en god kompromissvilja, för att vi skulle få en gemensam reservation.
          </note>
          <note>
            Jag håller starkt med Birgit Friggebo om att de förändringar
            som regeringen föreslagit i presstödsfrågorna inte har gjorts
            på ett särskilt snyggt sätt. Det har utvecklats en koalition mellan
            regeringskansliet och
          </note>
          <note>
            Dagens Nyheter mot den nya uppstickaren Metro. Det är alltså
            Socialdemokraterna och Wallenberg, i en skön förening, mot Stenbeck.
          </note>
          <note>
            Det här är till skada för mångfalden i pressen, till skada för
            medborgarnas vilja att skaffa sig nya informationskanaler och
            till skada för alla dem som är intresserade av att läsa den nya
            tidningen Metro. Oavsett vad man tycker om Stenbeck och hans imperium
            har den här nya koalitionen mellan Wallenberg och
          </note>
          <note>
            Socialdemokraterna varit negativ för medborgarna.
          </note>
          <note>
            En liknande osnygg företeelse finns i inskränkningen av dagstidningsbegreppet.
            Här ökar vi insatserna för presstödet. Jag tycker att det är rimligt.
            Det behövs en mångfald i den svenska pressen, och presstödet fyller
            en viktig funktion. Men samtidigt gör
          </note>
          <note>
            Socialdemokraterna och Centern nu en inskränkning, där de systematiskt
            petar ut de tidningar som inte har partistämpel på sig. Det här
            ser väldigt illa ut, tycker jag.
          </note>
          <note>
            Sammantaget är det här bilden av utgiftsområde 1
          </note>
          <note>
            Rikets styrelse. Politikerna, regeringskansliet och de politiska
            partierna höjer presstödet till sina tidningar men skär ned eller
            tar bort stödet till dem som inte är med i partikarusellen och
            till dem som hamnar utanför processen med direkta partitidningar.
            Tidningen
          </note>
          <note>
            Metro är en av de få tidningar i Sverige som inte har direkt
            partistämpel på sig.
          </note>
          <note>
            Jag vill yrka bifall till tre reservationer. Den första är den
            reservation som vi har skrivit gemensamt inom oppositionen. De
            andra två reservationerna, nr 2 och
          </note>
          <note>
            3, handlar om budgetåren 1998 och 1999 och beräkningen av anslagen
            där. Miljöpartiet vill ha en nedskärning av kontot Riksdagens
            förvaltningskostnader och det konto som handlar om direkt stöd
            till riksdagens ledamöter och partier.
          </note>
          <note>
            Jag kan hålla med Birger Hagård om att partistödet gör oss i
            en mening beroende och ofria. Men det gäller i lika hög grad oss
            ledamöter, som måste hämta vår dagslön från staten. Det skulle
            vara intressant om
          </note>
          <note>
            Moderaterna ville stödja detta. Gör oss litet mer fria och litet
            mindre beroende genom att sänka ersättningarna till ledamöterna!
            Kan vi inte tumma på det, Birger Hagård? Då röstar vi likadant
            i omröstningen i morgon.
          </note>
          <note type="speaker">
            Anf. 76 MICHAEL STJERNSTRÖM (kd):
          </note>
          <note>
            Fru talman! När det gäller utgiftsområdet Rikets styrelse har
            Kristdemokraterna inte deltagit i konstitutionsutskottets behandling,
            eftersom vi inte har någon ordinarie ledamot i utskottet. Jag
            kommer inledningsvis att kort beröra ett område där Kristdemokraterna
            i samband med beslutet om de ekonomiska ramarna yrkat på ett lägre
            anslag, nämligen pressstödet.
          </note>
          <note>
            Presstödet uppgår enligt regeringens förslag till
          </note>
          <note>
            541 miljoner kronor för 1997. I anslaget ingår driftsstöd och
            samdistributionsstöd samt utgifter för täckande av förluster vid
            statlig kreditgaranti till dagspressen. Kristdemokraterna föreslog
            i sin budgetmotion att anslaget till presstöd E 2 skulle minska
            med
          </note>
          <note>
            70 miljoner kronor för budgetåret 1997. Det anslag som utskottsmajoriteten
            har fastnat för stöds alltså inte av Kristdemokraterna. Kristdemokraterna
            kommer därför att avstå vid omröstningen beträffande anslag under
            utgiftsområde 1.
          </note>
          <note>
            Kristdemokraterna har beträffande stödet till fådagarstidningar
            en annan uppfattning än regeringen.
          </note>
          <note>
            Pressutredningen 1994 underströk vikten av att värna mångfalden,
            och detsamma görs även i kulturpropositionen. Det är därför anmärkningsvärt
            att majoriteten vill försvåra samdistributionen av Metro Weekend
            och att de tre kristna fådagarstidningarna Petrus,
          </note>
          <note>
            Hemmets Vän och Sändaren i kulturpropositionen
          </note>
          <note>
            1996/97:3 föreslås uteslutna från presstödet, medan de övriga
            får fortsatt stöd. Skillnaden är att dessa tre tidningar är politiskt
            obundna och inte, som t.ex.
          </note>
          <note>
            tidningen Broderskap, är knutna till ett visst politiskt parti.
            Det är orimligt att tänka sig att dessa tre tidningar, som liksom
            Broderskap vänder sig till en kristen läsekrets, inte skulle få
            presstöd enbart av det skälet att de inte stöder något parti.
            Broderskap skulle däremot få presstöd blott och bart därför att
            man stöder Socialdemokraterna.
          </note>
          <note>
            Det är därför angeläget att slå vakt om såväl den politiska och
            religiösa som ideologiska mångfalden genom att bevilja dessa tre
            tidningar fortsatt presstöd.
          </note>
          <note>
            Finansieringen av den besparing som bortfallet av de tre tidningarna
            skulle innebära, med ca 1,8 % av presstödet, borde lämpligen ske
            genom en omfördelning inom anslaget.
          </note>
          <note type="speaker">
            Anf. 77 KURT OVE JOHANSSON (s):
          </note>
          <note>
            Fru talman! I föreliggande betänkande behandlas frågor som faller
            under KU:s utgiftsområde. Anslagen inom utgiftsområdet föreslås
            av utskottet uppgå till
          </note>
          <note>
            3 781 miljoner kronor, dvs. med den av riksdagen tidigare beslutade
            utgiftsramen.
          </note>
          <note>
            Inledningsvis vill jag framhålla att det finns en stabil majoritet
            bakom de förslag som utskottet lagt på riksdagens bord. Det finns
            majoritet för förslagen i budgetpropositionen om ett förbättrat
            stöd för riksdagens ledamöter, när det gäller assistenter och
            utredare och för höjningen av det allmänna stödet till de politiska
            partierna. Det finns också majoritet för förslagen i kulturpropositionen
            beträffande stödet till dagspressen.
          </note>
          <note>
            Det bör kanske också framhållas, fru talman, att utskottet har
            tagit egna initiativ inom ramen för förslagen i budgetpropositionen
            och kulturpropositionen.
          </note>
          <note>
            Det gäller t.ex. förslag om en översyn av nedtrappningsreglerna
            inom partistödet. Vi lägger vidare förslag som gör det möjligt
            för Presstödsnämnden att jämka stödet till IT-tidningar och att
            dra in distributionsstöd om ett distributionsföretag tar ut för
            höga vinster.
          </note>
          <note>
            Utskottet har i ett fall markerat en annan uppfattning än regeringen
            vad avser tiden för avveckling av presstödet till tidningar som
            upphör att klassificeras som dagstidningar.
          </note>
          <note>
            Fru talman! Det är några avsnitt i utskottets betänkande som
            jag särskilt vill beröra. Det gäller bl.a.
          </note>
          <note>
            stödet till ledamöterna och partistödet, regeringskansliets omorganisation
            och naturligtvis också presstödet.
          </note>
          <note>
            Alla de här områdena har ventilerats redan väldigt mycket.
          </note>
          <note>
            Jag vill i anslutning till detta kommentera de avvikande uppfattningar
            som förts fram i fyrpartireservationen. Den utgör faktiskt, det
            får jag erkänna, ett märkligt dokument mer än på ett sätt, även
            om den i första hand får ses som en konsekvens av den nya beslutsordningen
            i riksdagen och inte som ett uttryck för en politisk samsyn. Skulle
            reservation 1 vara ett uttryck för en gemensam syn på de frågor
            som den berör, då vore det närmast något av en politisk sensation.
          </note>
          <note>
            Det har från alla talare hittills sagts väldigt mycket om den
            nya ordningen. Med tiden skall en översyn av budgetprocessen äga
            rum. Det är viktigt att så sker.
          </note>
          <note>
            Då får man inte glömma bort en sak, och det är att den budgetprocess
            som vi nu tillämpar för första gången har inte genomförts i riksdagen
            med någon liten majoritet. Det var stor enighet i riksdagen bakom
            den nya budgetprocessen. Det som möjligen gör mig litet förvånad
            är att de flesta föregående talare har varit så väldigt upprörda
            inför de problem som uppstått i själva budgetprocessen. Det verkar
            precis som om de blivit fullständigt tagna på sängen, att de egentligen
            inte känt till någonting av de nya problem som kanske skulle kunna
            uppstå. Jag måste säga att jag är litet förvånad över detta. Jag
            skall gärna erkänna att jag inte heller kunnat förutse alla problem,
            men alldeles uppenbart får man räkna med att när ett nytt system
            sätts i sjön har det vissa barnsjukdomar. Jag tror att det tunga
            artilleriet mot budgetsystemet skall vi kanske vänta med tills
            vi gjort den utvärdering som skall komma i denna fråga.
          </note>
          <note>
            Sedan till Peter Erikssons resonemang om vad det här möjligen
            skulle kunna få för konsekvenser i framtiden, att föra ihop oppositionen
            mot regeringen osv.
          </note>
          <note>
            Man skall naturligtvis vara lyhörd för alla synpunkter, men jag
            ger inte särskilt mycket för Peter Erikssons statsvetenskapliga
            utvärdering som han gjorde från talarstolen. Jag tror att det
            skall väsentligt mycket mer tänkande till för att ge sig i kast
            med hur utvecklingen mot bakgrund av den här budgetprocessen kommer
            att gestalta sig. Det är ingenting som i och för sig hindrar att
            ett oppositionsparti samarbetar med regeringen. Vi har ett bra
            bevis på det. Det finns ett oppositionsparti i Sveriges riksdag
            som är berett att ta ansvar och samarbeta med regeringen. Det
            är möjligen någonting som Peter Eriksson också mot bakgrund av
            sitt statsvetenskapliga intresse skulle kunna ägna litet intresse
            här i kammaren. Det går faktiskt att samarbeta med regeringen
            och på det sättet bilda majoriteter.
          </note>
          <note>
            Utskottets majoritet föreslår att riksdagen skall besluta om
            en fortsatt förstärkning av assistenter och utredare, som skall
            biträda ledamöterna. Det är ingenting annat än ett fullföljande
            av det beslut om en förstärkning som riksdagen fattade våren 1995.
            Det var riksdagens intention att ytterligare ett steg skulle tas
            i samband med budgeten 1997. Behovet av en förstärkning är således
            dokumenterat sedan tidigare.
          </note>
          <note>
            Det finns ett sakligt underlag för det här förslaget. Jag måste
            säga att jag inte har någon förståelse alls för motionskravet
            från moderat håll, att man skulle göra en enkät hos samtliga riksdagsledamöter
            för att efterhöra någon speciell vilja. Det gjordes faktiskt en
            sådan enkät 1994, vill jag minnas, där riksdagens ledamöter -
            åtminstone de som svarade - i huvudsak önskade en utveckling åt
            det här hållet.
          </note>
          <note>
            I propositionen föreslås också att stödet till de politiska partierna
            skall höjas med 30 miljoner kronor. Det har upprört några talare,
            har jag förstått. Det innebär en återgång till den nivå som gällde
            före sänkningarna 1994 och 1995. Det är bara att konstatera att
            utskottets majoritet anser i likhet med regeringen att det är
            rimligt att partierna ges tillräckliga resurser för att klara
            sina opinionsbildande uppgifter. Det är bara att konstatera att
            det i dag ställs ökade krav på partierna i det här avseendet,
            inte minst till följd av att vi är medlemmar i EU, som Kenneth
            Kvist var inne på. Det finns således ytterligare en nivå att bevaka
            och agera på jämfört med tidigare.
          </note>
          <note>
            I den gemensamma reservationen, den beryktade, förordas ett oförändrat
            belopp. Det är bara att konstatera att Moderaterna här får betala
            ett väldigt högt pris. I sitt ursprungliga förslag vill Moderaterna,
            precis som Birger Hagård sade, ha en neddragning med
          </note>
          <note>
            107 miljoner kronor. Folkpartiet å sin sida håller dörren öppen
            för en höjning inför valet 1998. Mot den bakgrunden är det väldigt
            svårt att förstå den indignation som Birgit Friggebo visade i
            sitt anförande mot att anslaget till partierna möjligen ett år
            innan höjs med 30 miljoner kronor. Hon lade in både etiska och
            andra värderingar mot en sådan höjning, men man är tydligen öppen
            inför valet 1998. Det kan vara intressant att lägga på minnet
            även för den som anser sig företräda etik och moral i kammaren
            när det gäller partistödet.
          </note>
          <note>
            I grunden ryms således - det är viktigt att konstatera - många
            olika uppfattningar i den s.k. fyrpartireservationen. Jag tycker
            uppriktigt sagt att den mest liknar ett uppsamlingsheat för diverse
            skilda åsikter.
          </note>
          <note>
            Dess värde har jag förstått av reservanterna själva är inte särskilt
            mycket mer.
          </note>
          <note>
            I budgetpropositionen aviseras en förändring av organisationen
            och arbetsfördelningen inom regeringskansliet. Ett skäl härtill
            är att regeringskansliets organisation och arbetsformer behöver
            anpassas till de krav som ställs på landets högsta ledning i en
            tid som präglas av stora omställningar både nationellt och internationellt.
            Det kanske finns anledning att betona att både Ingvar Carlssons
            och Carl Bildts regering genomförde förändringar som skapade ökad
            flexibilitet i regeringskansliets organisation och arbetsformer,
            likaså i dispositionen av de medel riksdagen tilldelar departementen.
            Ett uttryck för det är att riksdagen sedan budgetåret 1994/95
            anvisat medel över ett samlat anslag till de enskilda departementen
            med undantag för UD, Statsrådsberedningen, Regeringskansliets
            förvaltningskontor och kommittéerna.
          </note>
          <note>
            Utskottets majoritet anser att de skäl som regeringen anfört
            för att nu tillskapa en myndighet av de organ som ingår i regeringskansliet
            ligger helt i linje med de förändringar riksdagen med olika majoriteter
            beslutat om under senare år.
          </note>
          <note>
            Det förefaller mig som att reservanterna medvetet försöker att
            feltolka regeringens intentioner. Det handlar i första hand inte
            om en allmän rationalisering utan i stället om en strävan att
            stärka regeringskansliet genom att bl.a. skapa förutsättningar
            för en bättre samordning av politiken. Det är väl känt för alla
            vilka svårigheter som regeringar, oavsett politisk sammansättning,
            möter i sina ansträngningar att få de olika departementen att
            samverka för att lösa viktiga frågor.
          </note>
          <note>
            En bättre samordning av regeringspolitiken, som den förslagna
            förändringen syftar till, är naturligtvis svår att på ett rättvisande
            sätt mäta i kronor och ören. Jag tror inte heller att det vore
            särskilt intressant att göra det.
          </note>
          <note>
            Propositionen innehåller flera förslag till förändringar när
            det gäller presstödet och distributionsstödet. Det rör sig bl.a.
            om en ny definition av dagstidningsbegreppet, en sänkning av gränsen
            för eget redaktionellt innehåll och en ny regel för särskiljande
            publikationer. Rent allmänt tyckte jag att det var välgörande
            att en av reservanterna, Kenneth Kvist, ändå klargjorde sakläget
            för den kanske mest argsinta av reservanterna, Birgit Friggebo,
            när det gällde presstödets betydelse för mångfalden i ett demokratiskt
            samhälle som vårt. Jag tror att det hade varit bra om
          </note>
          <note>
            Birgit Friggebo, när reservationen skrevs, hade lyssnat på Kenneth
            Kvist i det här avseendet.
          </note>
          <note>
            Jag är mycket väl medveten om att de fyra reservanterna är av
            olika natur. Jag har ju suttit i de tre senaste presstödsutredningarna
            och vet t.ex. att både
          </note>
          <note>
            Miljöpartiet och Vänsterpartiet är för ett presstöd i motsats
            till Birgit Friggebo och Birger Hagård. Det är inget konstigt
            med det, men det som är förvånande är ju att man genom att skylla
            på budgetprocessen har lyckats åstadkomma den märkligaste reservationen
            som den här riksdagen hittills har sett.
          </note>
          <note>
            Utskottsmajoriteten delar helt regeringens uppfattning att det
            är nödvändigt att strama upp dagstidningsbegreppet så att presstödet
            i fortsättningen går till tidningar som vänder sig till en bred
            publik och som har ett allmänt brett innehåll. Jag tror att det
            är oerhört viktigt att just detta betonas. De senaste årens uttänjning
            av begreppet dagstidning vid tillämpningen av reglerna för presstödet
            talar sitt tydliga språk. Jag är själv ledamot av Presstödsnämnden
            och vet varthän denna uttänjning har lett. Genom ett mycket konstigt
            beslut i Presstödsnämnden 1994 drog man ut den sista proppen för
            vad som skulle kunna sägas vara dagstidningsbegrepp enligt den
            definition som gällde då man beslutade det dagstidningsbegrepp
            som för närvarande finns inskrivet i förordningen. Det råder inga
            tvivel om att den slappheten att så att säga dra ur korken för
            dagstidningsbegreppet har vållat stora problem. Gör man ingenting
            åt detta kan konsekvenserna bli väldigt allvarliga.
          </note>
          <note>
            Vi stöder också förslaget om att införa en regel som mönstrar
            ut tidningar som försöker att kringgå presstödsreglerna genom
            att uppträda i olika skepnader, dvs. i olika editioner i akt och
            mening för att få dubbelt stöd. Här är det nödvändigt att stämma
            i bäcken i stället för i ån. Annars finns det risk för att resurserna
            för presstödet i ett längre perspektiv kommer att gröpas ur med
            negativa konsekvenser för de verkligt behövande tidningarna.
          </note>
          <note>
            Jag vill säga till Peter Eriksson att det inte förekommer något
            samarbete mellan socialdemokrater och några andra potentater i
            samhället i den här frågan. Det är oerhört viktigt att man inte
            skall kunna manipulera med presstödsreglerna. Det skall inte vara
            så att man med smarta bolagsbildningar kan skaffa sig dubbla presstöd.
            Om man vill råda bot på detta finns det ingen annan möjlighet,
            Peter Eriksson, än att göra ändringar i regelsystemet. Jag är
            medveten om att tidningsledningar många gånger kan vara uppfinningsrika.
            Vi kan nog förvänta oss att det även i framtiden kommer att göras
            försök att kringgå reglerna i den meningen att man vill åt så
            mycket stöd som möjligt. Men det är väldigt viktigt att vi som
            är politiker och har ansvaret för medborgarnas pengar också i
            sådana lägen vågar ta ställning och se till att det inte skall
            gå att manipulera med presstödsförordningen hur mycket som helst.
            Det är vår skyldighet att täppa till sådana hål när vi ser ökande
            tendenser.
          </note>
          <note>
            Däremot anser vi inte att regeringens förslag om tiden för avveckling
            av stödet till de tidningar som framgent inte kommer att räknas
            som dagstidningar är till fyllest. Vi föreslår att tiden fastställs
            till två år i stället för ett år. Det innebär en kostnadsökning
            på 2
          </note>
          <note>
            miljoner kronor för 1997. Vi anser att den ökningen kan hanteras
            inom ramen för presstödet utan att det behövs ett särskilt beslut
            om en omdisponering inom anslaget.
          </note>
          <note>
            I fyrpartireservationen motsätter sig reservanterna förändringen
            av avvecklingstiden och de regelförändringar som jag här har redovisat.
            Det är inte utan munterhet som man tvingas konstatera att Moderaterna
            och Folkpartiet som vill minska presstödet med
          </note>
          <note>
            300 miljoner kronor under 1997 och därefter avskaffa resten så
            snabbt som möjligt ställer sig bakom ett förslag som innebär en
            ökning av kostnaderna under samma år med drygt 6 miljoner kronor
            i bästa fall -
          </note>
          <note>
            jag säger i bästa fall, därför att anslaget kan egentligen bli
            hur stort som helst. Miljonerna kan rinna ut i öppna slussar därför
            att man inte är beredd att anta de regler som behövs för att det
            skall gå att sätta stopp för sådana äventyrligheter som innebär
            att systemet utnyttjas.
          </note>
          <note>
            Fru talman! Till sist finns det skäl att nämna ytterligare ett
            par utskottsinitiativ inom presstödsområdet.
          </note>
          <note>
            Det gäller förslaget om att Presstödsnämnden skall få möjligheter
            att jämka stödet till s.k. IT-tidningar, vilka enligt regeringens
            proposition kan bli berättigade till presstöd. Bakgrunden till
            förslaget är att en elektronisk tidning kan få ett oskäligt stort
            presstöd beroende på att den är billigare att framställa än en
            papperstidning. I ett sådant fall bör Presstödsnämnden få jämka
            stödet så att det blir skäligt med hänsyn till produktionskostnaderna.
            Såvitt jag förstår av konstitutionsutskottets handlingar stöds
            förslaget av Centerpartiet, Vänsterpartiet, Moderaterna och Socialdemokraterna.
          </note>
          <note>
            Utskottsmajoriteten föreslår också att en regel införs i presstödsförordningen
            som gör det möjligt för nämnden att dra in distributionsstödet
            i fall då ett distributionsföretag kringgår lika pris-principen
            genom att ta ut en oskälig hög vinst på verksamheten.
          </note>
          <note>
            Förslaget stöds av mitt parti, Centerpartiet och Miljöpartiet,
            medan moderater och folkpartister i utskottet motsätter sig ett
            sådant förslag.
          </note>
          <note>
            Eftersom vi har ägnat fyrpartireservationen så stort intresse
            i dagens plädering, skulle jag bara vilja ställa en enda fråga
            till reservanterna. Är det reservanternas uppfattning att lågfrekventa
            tidningar med ett specialiserat innehåll, som riktar sig till
            en begränsad läsekrets, skall räknas som dagstidningar? Jag skulle
            sätta stort värde på om reservanterna ville besvara frågan om
            det är deras innersta vilja.
          </note>
          <note>
            Fru talman! Jag yrkar bifall till utskottets hemställan i konstitutionsutskottets
            betänkande.
          </note>
          <note type="speaker">
            Anf. 78 BIRGIT FRIGGEBO (fp) replik:
          </note>
          <note>
            Fru talman! Kurt Ove Johansson är uppenbarligen mycket störd
            av att ett antal partier har kunnat skriva ihop sig om en reservation.
            Han försöker att göra debatten till en fråga om teknikalitet i
            budgethänseende. Så är det ju inte, utan det handlar om en samsyn
            i de frågor som ingår i själva reservationen, och det är naturligtvis
            detta som gör Kurt Ove Johansson väldigt störd.
          </note>
          <note>
            Han talar här om att man skall förhindra att olika tidningsföretag
            skall kunna manipulera med presstöd.
          </note>
          <note>
            En av orsakerna till att presstödet bör avskaffas är att det
            naturligtvis alltid finns möjligheter att krypa vid sidan, göra
            uppvaktningar, försöka att få någon särskild fördel osv. Reglerna
            styrs ju inte av en lag utan av riktlinjer som uttalas här i riksdagen.
            Sedan är det regeringen som skriver ihop bestämmelserna.
          </note>
          <note>
            Men jag tycker att det är rätt viktigt att inte riksdagen och
            regeringen skall kunna hålla på att manipulera med systemet, för
            det är ju det som nu sker. Här kommer en konkurrent som vill pröva
            ett nytt sätt att distribuera sin tidning i Stockholm. De stora
            tidningarna, DN och Svenska Dagbladet, springer då omedelbart
            till ministern som verkställer och säger: Ja, herregud, vi måste
            se till att de inte kan konkurrera med de gamla tidningarna. Detta
            är ju ett försök att manipulera systemet.
          </note>
          <note>
            Sedan raljerar Kurt Ove Johansson över att vi, som nu vill ha
            bort presstödet, värnar om de tidningar som redan har fått presstöd.
            Det är ju inte fråga om någon ökning av anslag, utan vad vi vill
            hindra är ert förslag till minskat stöd till just de utpekade
            tidningarna.
          </note>
          <note>
            Jag tycker att Kurt Ove Johansson skall vara litet mer ödmjuk
            i diskussionerna om förändringarna i regeringskansliet. Det är
            mycket riktigt att vi här i riksdagen inte skall sitta och tala
            om för regeringen hur samarbetet skall organiseras. Men det har
            ju en betydelse om det är så att tjänstemän tar över makt på den
            politiska maktens bekostnad.
          </note>
          <note type="speaker">
            Anf. 79 KURT OVE JOHANSSON (s) replik:
          </note>
          <note>
            Fru talman! Det är inte så lätt att få tyst på Birgit
          </note>
          <note>
            Friggebo när hon har fått upp farten.
          </note>
          <note>
            Men för att börja med frågan om regeringskansliet är det faktiskt
            så, Birgit Friggebo, att vi är väldigt lyhörda från både reservanternas
            och majoritetens sida. Vi har ju från båda grupperingarnas sida
            sagt att det med hänvisning till en särskild paragraf i regeringsformen
            skall göras en utvärdering av hur regeringsarbetet fungerar. Men
            jag tycker nog att det hade varit snyggt om Birgit Friggebo åtminstone
            hade medgett att den förändrade organisationen inom regeringskansliet
            egentligen är en fortsättning på vad som påbörjades av Carl Bildts
            regering på sin tid. Den förändring som nu föreslås ligger alltså
            helt i linje med detta.
          </note>
          <note>
            När det gäller presstödet är jag litet mer förvånad.
          </note>
          <note>
            Jag ställde frågan till Birgit Friggebo om det var reservanternas
            uppfattning att lågfrekventa tidningar med ett specialiserat innehåll,
            vilka riktar sig till en begränsad läsekrets, skall räknas som
            dagstidningar och därmed få presstöd. För att besvara en sådan
            fråga, Birgit Friggebo, behöver man inte vara särskilt mångordig,
            endera är svaret ja eller nej. Det är ingen försåtlig fråga på
            något sätt, utan den kan besvaras kort. Jag ber om ursäkt, men
            jag kunde inte förstå ett skvatt vad Birgit Friggebo egentligen
            hade för svar på denna fråga.
          </note>
          <note type="speaker">
            Anf. 80 BIRGIT FRIGGEBO (fp) replik:
          </note>
          <note>
            Fru talman! Jag skulle vilja rekommendera Kurt
          </note>
          <note>
            Ove Johansson att läsa Odd Engströms artikel i går om hur regeringspartier
            och regeringsledamöter inte bör uppträda, dvs. att inte ständigt
            skylla på andra utan stå för vad man gör.
          </note>
          <note>
            Kurt Ove Johansson uttalade sedan att regeringen
          </note>
          <note>
            Bildt skulle komma med ett förslag som ligger i linje med den
            föreslagna förändringen. Detta vet han inte ett dugg om. Tag nu
            ansvar för det som den socialdemokratiska regeringen gör!
          </note>
          <note>
            Vi står naturligtvis för vad vi har sagt i våra reservationer
            också när det gäller fådagstidningar. Vi tycker inte att det är
            särskilt snyggt att begränsa verksamheten så att bara tidningar
            som har partipolitisk anknytning skall få bidrag.
          </note>
          <note>
            Men jag skulle till sist vilja fråga Kurt Ove Johansson vad han
            säger till de människor som han möter i sitt partiarbete eller
            på gator och torg som säger: Ni drar ned bostadsbidragen, ni minskar
            änkepensionerna, ni tar bort assistenthjälp för handikappade osv.,
            men ni ser till att höja partistödet till det egna partiet i förtid
            och återställer hela den besparing som tidigare gjordes i solidaritet
            med alla de människor som nu drabbas av det nödvändiga saneringsarbetet.
          </note>
          <note>
            Vad svarar Kurt-Ove Johansson dessa människor när de tycker att
            det är omoraliskt - för det är vad de tycker - att berika det
            egna partiet?
          </note>
          <note type="speaker">
            Anf. 81 KURT OVE JOHANSSON (s) replik:
          </note>
          <note>
            Fru talman! Jag skall gärna börja med att besvara
          </note>
          <note>
            Birgit Friggebos fråga, och jag skall göra det klart och tydligt
            så att det inte kan råda någon som helst tveksamhet om min uppfattning.
            Birgit Friggebo frågade vad jag säger till de människor som jag
            träffar, vilka kanske har fått vidkännas neddragningar när vi
            nu i dag vill öka stödet till de politiska partiernas informationsverksamhet.
          </note>
          <note>
            Jag kan berätta för Birgit Friggebo att vad jag ständigt och
            jämt möts av när jag träffar människor ute på mina möten är att
            de tycker att informationen inte fungerar särskilt bra. Jag sade
            också i mitt inledningsanförande att om man är beredd att ta ett
            ekonomiskt ansvar, tvingas man att driva en ganska hårdhänt medieförsäljningspolitik.
            Då är det kanske inte helt fel att också se till att det finns
            möjligheter att nå ut med en bred information för att om möjligt
            få förståelse för de nödvändiga åtgärder som man vidtar.
          </note>
          <note>
            Det behöver kanske inte, Birgit Friggebo, vara så väldigt konstigt
            att det i nuvarande läge och mot bakgrund av att vi nyligen har
            blivit medlemmar i EU kan finnas skäl att öka anslagen för informationsverksamhet
            som riktar sig till allmänheten.
          </note>
          <note>
            Jag vill än en gång understryka, fru talman, att jag ställde
            en fråga till Birgit Friggebo som är ganska enkel att besvara.
            Jag vet inte om jag gör mig skyldig till en felaktighet, men jag
            får väl tolka hennes svar på min fråga som ett ja. I så fall är
            det utomordentligt anmärkningsvärt.
          </note>
          <note type="speaker">
            Anf. 82 BIRGER HAGÅRD (m) replik:
          </note>
          <note>
            Fru talman! Jag hoppas att Kurt Ove Johansson inte ansåg mig
            vara upprörd över det nya budgetsystemet, för det var jag faktiskt
            inte. Däremot har jag kanske inte alltid trott på att det skulle
            ha så förlösande konsekvenser som en del andra har trott. I själva
            verket har det ibland sagts att riksdagen på det här sättet skall
            hindras från att slösa bort en massa pengar.
          </note>
          <note>
            Men tittar man efter, ser man att det rör sig om maximum 200-300
            miljoner kronor som riksdagen har beslutat om utöver vad som föreslagits
            i budgetförslaget, så det är inga stora pengar det rör sig om.
          </note>
          <note>
            Sedan säger Kurt Ove Johansson om partistödshöjningen att detta
            måste vara tråkigt för mig som moderat. Jag vill skära ned 107
            miljoner kronor, och i den gemensamma reservationen tar man bara
            upp 30
          </note>
          <note>
            miljoner kronor. Men 30 miljoner kronor är bättre än ingenting,
            Kurt Ove Johansson! Det går inte så långt som jag hade önskat,
            men det är bättre än ingenting.
          </note>
          <note>
            Vad sedan presstödet anbelangar, kan vi bara konstatera att varje
            stödsystem från början måste vara konstruerat på ett sådant sätt
            att det stimulerar till fiffel och båg, till smartness. Det finns
            ingen möjlighet att konstruera sådana här system. Kurt Ove Johansson
            ställer själv en fråga om lågfrekventa tidningar som vänder sig
            till specialiserade grupper etc.
          </note>
          <note>
            Men bara att sortera ut vilka grupper det är fråga om i det här
            sammanhanget är ju en alldeles hopplös uppgift. Då är det mycket
            bättre att inte ha några sådana begränsningar, och framför allt
            inte sådana som gynnar de egna tidningarna. Det kan ju inte vara
            rimligt någonstans!
          </note>
          <note type="speaker">
            Anf. 83 KURT OVE JOHANSSON (s) replik:
          </note>
          <note>
            Herr talman! När jag höll mitt inledningsanförande ställde jag
            min fråga till samtliga reservanter. Vad jag kan förstå ville
            inte Birger Hagård, i varje fall inte i sitt första inlägg, svara
            på den här frågan. Men jag skickar med den än en gång. Jag skulle
            vilja ha ett ja eller ett nej från Birger Hagård på denna som
            jag tycker väldigt viktiga fråga.
          </note>
          <note>
            Sedan måste jag säga att jag är litet förvånad att
          </note>
          <note>
            Birger Hagård och hans partikamrater har kunnat skriva under
            reservationen med tanke på t.ex. reglerna om särskiljande av publikationer.
            Reservanterna säger t.ex. att de tidningar som berörs kommer att
            få ändrade förhållanden med kort varsel. Det är väldigt spännande,
            för om man tittar på reservation 9, som också bär Birger Hagårds
            namn, ser man att ni vill trappa av stödet väsentligt mycket snabbare
            än vad vi från majoritetens sida vill. Ni vill ju inte göra någonting
            i år såvitt jag förstår. I stället vill ni öka stödet med minst
            drygt 6 miljoner kronor. Men från den 1/1 1998 skall det alltså
            vara finito. Då är det slut.
          </note>
          <note>
            Våra förslag innebär däremot att de tidningar som skulle kunna
            drabbas av den här regeln får sänkt presstöd. Första året får
            man behålla två tredjedelar av stödet. Andra året, när det inte
            finns ett öre att hämta om ni får som ni vill, får man alltså
            ha kvar en tredjedel. Vilket är mer humant?
          </note>
          <note type="speaker">
            Anf. 84 BIRGER HAGÅRD (m) replik:
          </note>
          <note>
            Herr talman! Det tycks som om Kurt Ove Johansson här står och
            talar sig varm för modellen långsam strypning. Jag tror nog att
            det är bättre i det här fallet att en gång för alla på ett tidigt
            stadium klargöra att detta är system som man inte kan acceptera.
            De skall bort. De skall bort fr.o.m. en viss dag, och de skall
            helst bort så fort som möjligt. Det tror jag är betydligt mer
            humant i sammanhanget.
          </note>
          <note type="speaker">
            Anf. 85 KURT OVE JOHANSSON (s) replik:
          </note>
          <note>
            Herr talman! Det märkliga är ju att Birger Hagård är beredd att
            med minst 6 miljoner kronor öka ett stöd som han egentligen inte
            vill ha. Det som är intressant är att reservanterna säger att
            de tidningar som berörs får ändrade förhållanden med kort varsel.
            Det har ju
          </note>
          <note>
            Birger Hagård skrivit under på. Men vad är det för varsel som
            moderaterna ger i reservation 9? Det är ju ett varsel som innebär
            att man inte får ett enda öre fr.o.m. den 1 januari 1998 om förslaget
            genomförs.
          </note>
          <note>
            Majoritetens förslag innebär, som vi har utformat det, att om
            det finns två tidningar som egentligen är en tidning, så kommer
            den ena tidningen att få fullt presstöd precis som vanligt. Den
            andra tidningen får ett avtrappat stöd. Den får behålla två tredjedelar
            det första året och en tredjedel det andra året. Det betyder att
            det här egentligen är oerhört generöst om det visar sig att finns
            tidningsföretag som bara har delat upp sig för att försöka skaffa
            sig två presstöd.
          </note>
          <note>
            Det är inte så, som Birgit Friggebo t.ex. sade vid något tillfälle,
            att centerpartister och socialdemokrater här försöker gynna sig
            själva. De är ju ett löjligt påstående, och jag uppskattar verkligen
            att en av reservanterna, Kenneth Kvist, gav Birgit Friggebo svar
            på tal i just det avseendet.
          </note>
          <note type="speaker">
            Anf. 86 BIRGIT FRIGGEBO (fp):
          </note>
          <note>
            Herr talman! Jag ber att till protokollet få antecknat att jag
            inte har replikrätt på Kurt Ove Johansson, men att han ändå angriper
            mig i sin replik.
          </note>
          <note type="speaker">
            Anf. 87 KENNETH KVIST (v) replik:
          </note>
          <note>
            Herr talman! Kurt Ove Johansson sade beträffande omorganiseringen
            av regeringen att det var en fortsättning på ett arbete som påbörjats
            under Carl Bildts tid. Jag skulle vilja säga, när vi diskuterar
            budgeten, att det kanske är just det som är problemet med den
            nuvarande regeringen; att det är så mycket i dess politik som
            är en fortsättning på ett arbete som påbörjades under högerministären.
            Det är beklagligt att man därför också lutar sig mot ett av riksdagens
            högerpartier - även om man kallar det för den enda möjliga ansvarsfullheten
            att stödja regeringen och den högerutveckling av socialdemokratin
            som vi ser i den.
          </note>
          <note>
            Jag vill också säga att regeringen nog inte behöver mer resurser.
            Med tanke på alla framlagda och nästan lika snabbt tillbakadragna
            förslag, tycks det som om regeringskansliet skulle behöva ett
            visst utbyte av resurser. En viss omorganisation kanske är möjlig
            -
          </note>
          <note>
            dock inte till nackdel för politiken och till fördel för byråkratin.
          </note>
          <note>
            Sedan vill säga några ord om det här nya budgetsystemet som gör
            att vi inte kan komma med alldeles nyanserade ställningstaganden
            i varje fråga. Det ligger i dess natur eftersom det skall blockera
            riksdagen. Jag tycker inte, som Kurt Ove Johansson, att det är
            fråga om barnsjukdomar.
          </note>
          <note>
            Systemet lever faktiskt upp till sitt syfte; att förhindra riksdagen
            från att påverka politiken i delfrågor.
          </note>
          <note>
            Sedan noterar jag att Kurt Ove Johansson när det gäller försvaret
            av hovet låter Birger Hagårds hänvisning till 1809, det är väl
            ett århundrade som han i både social och annan mening helst skulle
            vilja leva kvar i, vara konstitutionsutskottets enda argument
            för försvaret av kungligheterna.
          </note>
          <note type="speaker">
            Anf. 88 KURT OVE JOHANSSON (s) replik:
          </note>
          <note>
            Herr talman! Om det hade varit på det sättet som
          </note>
          <note>
            Kenneth Kvist sade i början, att den här omorganisationen av
            regeringsarbetet egentligen är ett fullföljande av vad Carl Bildts
            regering gjorde, då hade han möjligen haft en poäng. Men det var
            ju faktiskt inte så jag sade, utan jag sade ju ordagrant att både
            Ingvar
          </note>
          <note>
            Carlssons och Carl Bildts regeringar genomförde förändringar
            som skapade ökad flexibilitet i regeringskansliets organisation
            och arbetsformer. Det står jag för. När jag läser upp vad jag
            egentligen har sagt, försvinner ju faktiskt Kenneth Kvists poäng.
            Det var kanske synd, men så förhåller det sig faktiskt.
          </note>
          <note>
            Sedan vill jag också till Kenneth Kvist ställa den här frågan.
            Jag fick ett konstigt svar av Birgit Friggebo. Jag skall så småningom
            gå hem och försöka tyda vad hon egentligen menade. Jag fick inget
            svar av
          </note>
          <note>
            Birger Hagård.
          </note>
          <note type="speaker">
            Anf. 89 TREDJE VICE TALMANNEN:
          </note>
          <note>
            Men nu gäller alltså repliken Kenneth Kvist!
          </note>
          <note type="speaker">
            Anf. 90 KURT OVE JOHANSSON (s) replik:
          </note>
          <note>
            Herr talman! Ja, men jag måste väl ändå få tala om vad som har
            sagts i debatten? Det måste jag väl få göra?
          </note>
          <note>
            Jag ställer samma fråga till Kenneth Kvist: Är det reservanternas
            uppfattning att lågfrekventa tidningar med specialiserat innehåll
            som riktar sig till en begränsad läsekrets skall räknas som dagstidning?
            Kenneth Kvist, som är en klarsynt man, borde kunna svara ja eller
            nej på en sådan direkt fråga.
          </note>
          <note type="speaker">
            Anf. 91 KENNETH KVIST (v) replik:
          </note>
          <note>
            Herr talman! Jag svarar inte ja eller nej, utan när jag svarar
            på frågor bestämmer jag nog själv hur svaret skall vara - om det
            behöver utvecklas något.
          </note>
          <note>
            I sig ser jag inte att t.ex. Centerns veckotidningar är mera
            dagstidningar eller bredare än många andra av berörda tidningar.
            Dessutom har vi ju klarat oss med de regler som finns. De är framsprungna
            ur utredningar som Kurt Ove Johansson själv har suttit med i.
            Jag tycker att de reglerna kan ligga fast. De behöver inte ändras
            till följd av relativt spontanistiska påfund i regeringskansliet
            efter uppvaktningar från vissa tidningars ledningar för att snäva
            åt reglerna om press- och distributionsstöd. Därför tycker jag,
            som sagt, att de regler som vi har och som vi klarat oss med kan
            ligga fast.
          </note>
          <note>
            Fortfarande saknar jag ett besked från Kurt Ove
          </note>
          <note>
            Johansson om han har några andra argument till försvar för hovet
            och kungligheterna än de som Birger
          </note>
          <note>
            Hagård presterade eller om det också är Kurt Ove
          </note>
          <note>
            Johanssons mening att de förhållanden som gällde inom statsmaskineriet
            1809 alltfort skall gälla.
          </note>
          <note type="speaker">
            Anf. 92 KURT OVE JOHANSSON (s) replik:
          </note>
          <note>
            Herr talman! Jag skall fortsätta med att snällt och villigt besvara
            frågor, även om jag själv inte får några svar.
          </note>
          <note>
            När det gäller detta med apanage och hovförvaltning tycker jag
            nog att vi i utskottsmajoriteten har gett ett bra svar. Frågan
            har ju varit föremål för en utredning, och man har nått fram till
            en överenskommelse om hur det här skall gå till. Jag tycker att
            det som anförs är väldigt positivt, nämligen att här kommer man
            att offentligt redovisa vissa förhållanden. Detta framgår av utskottets
            redovisning.
          </note>
          <note>
            Men, Kenneth Kvist, i frågan om dagstidningar sägs det att en
            lågfrekvent tidning skall, för att vara en dagstidning, ha ett
            allmänt och brett innehåll och vara riktad till en vid läsekrets.
            Det är den gängse uppfattningen om vad som gäller för en dagstidning.
            Det är bara att beklaga att Kenneth Kvist inte vill besvara den
            centrala fråga som jag ställt till samtliga reservanter. Svaret
            på den frågan är av stor betydelse för hur man skall hantera den
            här problematiken för att inte alla möjliga tidningar som finns
            och som har ett ganska begränsat intresseområde skall komma i
            åtnjutande av presstöd.
          </note>
          <note>
            Det finns nog anledning för många av er att fundera en gång till
            på det här. Skulle slussarna här släppas lösa blir det inte fråga
            om 6 miljoner kronor, utan då kommer det att röra sig om mycket
            mera.
          </note>
          <note type="speaker">
            Anf. 93 PETER ERIKSSON (mp) replik:
          </note>
          <note>
            Herr talman! Jag skall börja med att försöka svara på den fråga
            som Kurt Ove Johansson ställde, som jag uppfattade det, till alla
            oppositionspartierna. Det gäller alltså definitionen på begreppet
            dagstidning.
          </note>
          <note>
            Mitt intryck är att den nya definitionen har kommit till för
            att tidningar utan partibeteckning skall trilla ur presstödssystemet.
            Tidningar med partibeteckning däremot skall finnas kvar i systemet.
            Det här ser inte särskilt snyggt ut. Därför är det kanske inte
            en rimlig regeländring som regeringen föreslår.
          </note>
          <note>
            Särskilt när man betraktar detta i samband med övriga delar av
            budgeten framstår det här verkligen som otrevligt. Här har vi
            nu ett mycket tydligt förslag på att regeringen och Socialdemokraterna
            vill öka partistödet. Man vill också öka stödet till riksdagens
            ledamöter. Vidare vill man öka stödet till regeringskansliet,
            och det rör sig där om mycket stora pengar.
          </note>
          <note>
            Inom hela det politiska systemet vill man höja anslagen. Men
            samtidigt skär vi ned för sjuka när det gäller läkemedelsanslagen
            och för arbetslösa genom sänkta ersättningar inom a-kassan. Vi
            skär ned inom en mängd av de statliga bidragssystemen.
          </note>
          <note>
            Vi däremot som verkar inom det politiska systemet ser bara höjningar
            av anslagen. Tycker inte Kurt
          </note>
          <note>
            Ove Johansson att det här känns ganska dåligt? Och får han inte
            litet dålig smak i munnen när han ser till hur detta sammantaget
            faktiskt slår?
          </note>
          <note type="speaker">
            Anf. 94 KURT OVE JOHANSSON (s) replik:
          </note>
          <note>
            Herr talman! Nej, Peter Eriksson, uppriktigt sagt får jag inte
            dålig smak i munnen. Vi båda är kanske av naturliga skäl på olika
            möten och träffar olika människor. Jag stöter ofta på stora grupper
            som tycker att den information som de fått från de politiska partierna
            lämnar mycket efter sig. Mot den bakgrunden finns det nog ändå
            anledning att litet grand fundera över alla de här människornas
            synpunkter. Är det inte rimligt i en demokrati att de politiska
            partierna har sådana ekonomiska resurser att de kan förklara de
            olika beslut som fattas? Kanske är det särskilt viktigt i tider,
            då man tvingas göra nedskärningar som man helst skulle vilja slippa,
            att det finns ett särskilt informationsbehov samt en skyldighet
            för de politiska partierna att så väl som möjligt försöka nå ut
            till människorna med information om vad de håller på med. Jag
            tror faktiskt att det är väldigt viktigt att så sker.
          </note>
          <note>
            I och för sig är jag glad över att Peter Eriksson ville göra
            ett allvarligt försök att besvara den fråga som jag ställt. Jag
            konstaterar emellertid att jag, trots att frågan vandrat runt
            här i kammaren på fyra olika händer, ännu inte har kunnat få ett
            klart besked när det gäller frågan om man är beredd att gå med
            på att lågfrekventa tidningar med specialiserat innehåll som riktar
            sig till en begränsad läsekrets skall räknas som dagstidningar.
            Naturligtvis förstår jag varför ni inte besvarar frågan. Likväl
            är frågan om ett ja eller ett nej central i den här debatten.
            Eftersom ni har skrivit en sådan reservation som ni har skrivit
            måste ni också ta ett ansvar för detta.
          </note>
          <note type="speaker">
            Anf. 95 PETER ERIKSSON (mp) replik:
          </note>
          <note>
            Herr talman! Jag fick nu ett svar, och jag tycker att jag också
            gav ett svar här tidigare. Kurt Ove Johansson tycker alltså att
            särskilt i dåliga tider och i tider då vi skär ned på alla möjliga
            områden - det gäller då sjuka, lytta och arbetslösa - skall vi
            höja stöden till partierna. Jag tycker nog att det skulle kännas
            bättre om vi försökte visa att det också finns ett ideellt engagemang,
            dvs. att det inte bara handlar om pengar här.
          </note>
          <note>
            I sitt huvudanförande tog Kurt Ove Johansson upp en tråd i en
            fråga som jag också varit inne på, nämligen det nya budgetsystemet
            och dess effekter samt
          </note>
          <note>
            EU-frågorna och det politiska systemet som sådant.
          </note>
          <note>
            Den här nya budgetprocessen kommer, menar jag, att föra oppositionspartierna
            närmare varandra i och med att man inte har rätt att framställa
            reservationer på samma sätt som tidigare.
          </note>
          <note>
            Den enda möjligheten, om regeringen och Socialdemokraterna vill
            motverka en sådan tendens, är, som jag ser saken, att man faktiskt
            öppnar sig och visar större lyhördhet för kompromisser även i
            utskotten, alltså även i ett ganska sent skede av budgetprocessen.
            Så har det inte alls varit när det gäller rikets styrelse.
          </note>
          <note>
            Jag träffar gärna uppgörelser med Socialdemokraterna. Kurt Ove
            Johansson och jag har nyligen träffat en uppgörelse om Lokalradion
            som jag tycker är alldeles utmärkt. Men också Socialdemokraterna
            måste vara beredda att visa en ordentlig portion kompromissvilja.
            Om inte kommer det nya systemet genom sin inre logik att göra
            att vi ser en tendens till att oppositionens partier kommer närmare
            varandra.
          </note>
          <note>
            På det sättet stöds en utveckling där regeringen succcessivt
            blir alltmer ensam så länge den är en minoritetsregering.
          </note>
          <note type="speaker">
            Anf. 96 KURT OVE JOHANSSON (s) replik:
          </note>
          <note>
            Herr talman! När det gäller budgetprocessen tror jag att det
            som i dag möjligen skiljer Peter Eriksson och mig åt är att han
            är beredd att dra litet för snabba slutsatser av de erfarenheter
            som vi har fått av den budgetprocess som vi nu tillämpar. Jag
            kan gärna erkänna att jag har varit kritisk på flera olika punkter
            redan under diskussionsstadiet om denna budgetprocess. Jag kan
            hålla med om att vi skall vara lyhörda för synpunkter och att
            vi skall försöka förbättra systemet. Det tror jag är alldeles
            nödvändigt. Vad vi har sagt är att det skall ske en utvärdering.
            Men jag är på detta stadium inte beredd att dra så snabba slutsatser
            som Peter Eriksson gör.
          </note>
          <note>
            Herr talman! Jag vill peka på den här fyrpartireservationen en
            gång till. Jag tycker att den är behäftad med en del sakfel. Man
            hävdar t.ex. att regeringens förslag till omdefiniering av dagstidningsbegreppet
            innebär att tidningar som har sin utgångspunkt i religion och
            miljöfrågor inte skall betraktas som dagstidningar. Jag hävdar
            alltså att detta påstående i reservationen är fullständigt fel,
            därför att om det är på det sättet att man lever upp till vad
            en dagstidning är spelar det ingen roll om utgångspunkten är miljö,
            religion, idrott eller något annat som finns uppräknat i propositionen.
            Det är nämligen en helt annan fråga.
          </note>
          <note>
            Det är inget hinder att ha detta som utgångspunkt.
          </note>
          <note type="speaker">
            Anf. 97 MICHAEL STJERNSTRÖM (kd)
          </note>
          <note>
            replik:
          </note>
          <note>
            Herr talman! Kurt Ove Johansson talar här om vikten av presstöd
            till tidningar som vänder sig till en bred publik. Jag skulle
            vilja fråga Kurt Ove Johansson på vilket sätt tidningen Broderskap,
            som stöder Socialdemokraterna, vänder sig till en bredare publik
            än t.ex. tidningarna Petrus, Hemmets Vän och Sändaren.
          </note>
          <note>
            Det verkar inte handla om upplagan, utan det måste vara något
            annat.
          </note>
          <note type="speaker">
            Anf. 98 KURT OVE JOHANSSON (s) replik:
          </note>
          <note>
            Herr talman! Jag har haft fördelen att sitta i
          </note>
          <note>
            Presstödsnämnden när man har tagit ställning till
          </note>
          <note>
            Hemmets Vän, Sändaren och Petrus. Det är inget tvivel om att
            redan 1992, då den första av dessa tidningar kom, nämligen Hemmets
            vän, var tveksamheten i Presstödsnämnden väldigt stor när det
            gällde om den över huvud taget fyllde de kriterier som ställdes
            enligt reglerna. Nämnden beslutade efter ganska mycket vånda att
            det var på det sättet. Året efter kom
          </note>
          <note>
            Sändaren. Även då var man mycket tveksam om huruvida tidningen
            levde upp till regelsystemet. Men
          </note>
          <note>
            Presstödsnämnden gav ändå sitt bifall till presstöd.
          </note>
          <note>
            1994 kom Petrus. I fråga om den var det fullständigt klart att
            den skilde sig ganska väsentligt gentemot de andra. Presstödsnämndens
            första beslut i juni 1994
          </note>
          <note>
            var ju att Petrus inte skulle ha presstöd. Sedan kallades Presstödsnämnden
            in mitt under semestern, och den fattade ett annat beslut. Då
            var i alla fall min uppfattning klar. Då hade man dragit ur den
            sista korken ur det nuvarande dagstidningsbegreppet.
          </note>
          <note>
            Om man inte vill hamna i otroliga svårigheter i framtiden, är
            det alldeles nödvändigt att dagstidningsbegreppet skärps. Men
            jag vill alltså understryka att det inte har ett dugg att göra
            med huruvida dessa tidningar har en religiös utgångspunkt. Om
            någon av dessa tidningar ändå lever upp till vad som är en dagstidning
            kommer den oavsett sin religiösa bakgrund naturligtvis att komma
            i åtnjutande av presstöd.
          </note>
          <note type="speaker">
            Anf. 99 MICHAEL STJERNSTRÖM (kd)
          </note>
          <note>
            replik:
          </note>
          <note>
            Herr talman! Om man får tro Kurt Ove Johansson handlar det kanske
            inte om att man utesluter tidningar som har en religiös bakgrund.
            Det verkar snarare vara så att man slår vakt om de tidningar som
            har partifärg.
          </note>
          <note>
            Jag kan konstatera att det inte verkar finnas några hållbara
            principer för Socialdemokraternas presstödspolitik.
          </note>
          <note type="speaker">
            Anf. 100 KURT OVE JOHANSSON (s) replik:
          </note>
          <note>
            Herr talman! När det gäller dessa tre tidningar -
          </note>
          <note>
            Hemmets Vän, Sändaren och Petrus - tycker jag nog att det finns
            tillräcklig dokumentation från människor som är välrenommerade
            på pressområdet som har konstaterat att dessa tidningar egentligen
            aldrig skulle ha kommit in i presstödssystemet. Det är bara att
            konstatera att Presstödsnämnden har tänjt ut dagstidningsbegreppet
            så till den milda grad att det inte längre håller.
          </note>
          <note>
            Jag har jobbat med presstödsfrågor under väldigt många år, och
            jag är väl medveten om att Hemmets
          </note>
          <note>
            Vän i Örebro är i full färd med att göra mätningar för att kunna
            leva upp till kriterierna för presstöd även med denna skärpning.
            Det är inget fel. I så fall kommer ju tidningen att vända sig
            till en bred publik och kommer att ha ett allomfattande material
            som gör att den kan leva upp till dagstidningsbegreppet.
          </note>
          <note>
            Men vad jag har velat understryka är att det faktum att man har
            religionen som utgångspunkt inte förhindrar en tidning att vara
            dagstidning och komma i åtnjutande av presstöd, vilket hävdas
            i reservationen.
          </note>
          <note>
            Det är det som jag har vänt mig mot.
          </note>
          <note type="speaker">
            Anf. 101 HÅKAN HOLMBERG (fp):
          </note>
          <note>
            Herr talman! Jag skall under några minuter kommentera två frågor,
            utöver det som Birgit Friggebo har tagit upp, som på olika sätt
            berörs i dagens betänkande. Den första gäller regeringskansliets
            omorganisation, och den andra gäller en aspekt på partistödet.
          </note>
          <note>
            Som bekant, och som redan har berörts i debatten, avser regeringen
            att från årsskiftet slå samman alla regeringens departement till
            en enda myndighet under ledning av statsrådsberedningen och, får
            man förstå, ställd under statsministern direkt.
          </note>
          <note>
            Regeringen är naturligtvis fri av hävd i Sverige att organisera
            sitt arbete på det sätt den vill. Inte desto mindre är det rimligt
            att vi i riksdagen tar upp frågor som har att göra med regeringens
            arbetsformer i den mån som vi finner att de har mer allmänpolitisk
            relevans. I detta fall finner vi från Folkpartiet liberalerna
            och från flera andra partier att det finns aspekter på denna omorganisation
            som är angelägna att påtala och som, inte från den 1 januari men
            gradvis och långsiktigt, kan komma att påverka det politiska klimatet
            i
          </note>
          <note>
            Sverige och förutsättningarna för hur politik bedrivs.
          </note>
          <note>
            För denna typ av organisationsförändringar med sammanslagningar
            och central ledning osv. anförs nästan alltid argument om att
            det är bra med samordning, att man får större överblick, osv.
            Ibland är detta riktigt, men väldigt ofta är det också ett talesätt
            som visar sig inrymma en hel del av illusionsmakeri.
          </note>
          <note>
            Det är klart att om man slår samman väldigt mycket och tror att
            man vinner något i överblick, finns det också en risk att man
            i stället skapar tröghet och onödigt långt avstånd mellan dem
            som faktiskt sitter med besluten på hand och de frågor som det
            skall beslutas om just därför att organisationen blir så stor.
            Detta är ju en insikt som i många sammanhang, inte minst i näringslivet,
            har lett till en växande insikt om att det i många sammanhang
            är klokare att i stället arbeta med decentralisering, direktkontakt
            så nära det går mellan beslutande och de ämnen som berörs, i stället
            för att samla allt på samma ställe.
          </note>
          <note>
            Dessutom, och det kanske är det allvarligaste i detta, finns
            det en uppenbar risk att detta samordnade ansvar som man tänker
            sig inte riktigt går att ta, därför att de ganska få personer,
            och ytterst statsministern själv, som skall ha det yttersta ansvaret
            mänskligt att döma ju inte kan överblicka allt på det sätt som
            man kan göra i en mer decentraliserad organisation.
          </note>
          <note>
            Vilka blir det då som tar över? Jo, naturligtvis tjänstemännen.
            Vi riskerar alltså att inte med detsamma men gradvis få en utveckling
            mot ett växande tjänstemannavälde - under statsministerns ledning,
            för all del - i stället för det något mer decentraliserade, direkta
            ansvarsutövande som är möjligt om departementen förblir egna myndigheter.
          </note>
          <note>
            Detta skapar ju också en koncentration på statsministerposten
            som sådan, som jag inte tycker känns riktigt sund, och som alldeles
            uppenbart är i strid med svensk tradition. En sådan koncentration
            hör mera hemma i länder med annorlunda uppbyggnad av sin demokrati.
          </note>
          <note>
            Det är inte odemokratiskt eller något sådant att göra så här,
            men det är för den skull kanske inte lämpligt att göra det. Det
            vore nog bra om den här typen av aspekter hade analyserats bättre
            i budgetpropositionen där det läggs fram. Det är inte småsaker,
            och det gäller inte formalia. Men det gäller aspekter på hur det
            politiska livet fungerar i praktiken, på den praxis som skall
            fylla de formella reglerna.
          </note>
          <note>
            Det har heller inte gjorts någon konstitutionell genomlysning.
            I något skede har man tyckt att det nog inte behövs. Men nu ryktas
            det om att det finns en promemoria från statsrådsberedningen där
            man ändå tänker föreslå förändringar i t.ex. tryckfrihetsförordningen
            med anledning av detta. Det hade varit klädsamt om detta hade
            kommit fram tidigare, så att vi också kunde ha diskuterat det
            i konstitutionsutskottet.
          </note>
          <note>
            Även om riksdagen inte kan påverka eller förändra detta, är det
            angeläget att till protokollet få föra den oro över det steg som
            förbereds. Enligt vår mening är det inte nödvändigt att ta.
          </note>
          <note>
            Den andra fråga som jag mycket kortfattat vill nämna handlar
            om det partistöd som tillfaller partier som faller ur riksdagen.
            Jag tror att vi är eniga om att sådana partier under ungefär de
            regler som nu gäller skall kunna uppbära stöd för att kunna fortsätta
            med sin verksamhet och kunna komma igen till riksdagen.
          </note>
          <note>
            Men åtminstone en gång har det hänt att ett sådant parti mer
            eller mindre har upplösts i ett antal konkurrerande små fraktioner.
            I senaste numret av den ganska uppmärksammade tidningen Expo,
            som bevakar företeelser på yttersta högerkanten, nämns manövrer
            från en organisation på yttersta högerkanten, ett nazistparti.
            Syftet är att genom en allians med någon kvarvarande del av Ny
            demokrati komma åt det partistöd - inte så litet pengar, som vi
            vet - som kommer
          </note>
          <note>
            Ny demokrati till del enligt gällande bestämmelser.
          </note>
          <note>
            Här har vi en konflikt. Stödet skall gå till ett parti som har
            fått ett visst stöd i riksdagen. Man får inte granska hur det
            används. Men det stöd som skulle gå till ett visst parti kan i
            praktiken tänkas hamna i ett annat partis fickor, ett parti som
            aldrig ställt upp i riksdagsval och aldrig fått några röster att
            tala om.
          </note>
          <note>
            Detta är ett gott skäl, bl.a., för den närmare översyn av systemet
            som utskottet har uttalat sig för.
          </note>
          <note type="speaker">
            Anf. 102 KENNETH KVIST (v):
          </note>
          <note>
            Herr talman! Jag fick inte tillfälle att utveckla en diskussion
            med utskottsmajoritetens talesman om den konungsliga hovstaten
            och vill därför göra det nu.
          </note>
          <note>
            Kurt Ove Johansson sade i sin replik - sedan hade jag inte replikrätt
            - att frågan är utredd. En överenskommelse är nådd. Dessutom noterade
            han som ett stort framsteg att hovstaten årligen skulle lämna
            en berättelse över sin verksamhet.
          </note>
          <note>
            Men faktum är att utredningen om Riksmarskalkämbetets och hovets
            framtid utfördes av dem själva!
          </note>
          <note>
            De konstaterade att hovstaten inte ville bli redovisad eller
            reviderad. Regeringen gick med på detta.
          </note>
          <note>
            Informationen om verksamheten är - och det står i utskottets
            egen recitdel - att man producerar en årlig rapport över den samlade
            verksamheten i informations- och PR-syfte! Så var det med framstegen
            för denna objektivitet och denna granskning av rojalismen i landet!
          </note>
          <note type="speaker">
            Anf. 103 KURT OVE JOHANSSON (s) replik:
          </note>
          <note>
            Herr talman! Vad skall man egentligen säga efter det här? Detta
            har tydligen varit dagens viktigaste fråga för Kenneth Kvist.
            Samtidigt har vi andra diskuterat i mitt tycke väsentligt viktigare
            frågor. Men ett svar skall han naturligtvis ha.
          </note>
          <note>
            Jag konstaterat att det i mitt material - jag förmodar att det
            är likadant i Kenneth Kvists material - står att det faktiskt
            var regeringen som såg till att Riksmarskalksämbetet gjorde utredningen,
            att regeringen bad ämbetet att göra detta. Om Kenneth Kvist menar
            att utredningen som gjorts av Riksmarskalksämbetet är av dålig
            kvalitet eller om han misstänker att de har fört någon bakom ljuset,
            tycker jag att han skall säga det.
          </note>
          <note>
            Å andra sidan tycker jag att det står fullständigt klart, mot
            bakgrund av den redovisning utskottet har gjort, att man har hittat
            en tillfredsställande lösning på problemen som berörs i Vänsterpartiets
            motion.
          </note>
          <note type="speaker">
            Anf. 104 KENNETH KVIST (v) replik:
          </note>
          <note>
            Herr talman! Kurt Ove Johansson skall nog inte recensera vad
            jag tycker är viktigast i den här debatten. Jag har faktiskt talat
            mer än en gång om andra ting, utförligt i mitt inledningsanförande.
          </note>
          <note>
            Detta gäller de vanliga krumbukterna när påstådda republikaner
            försvarar rojalismens olika institutioner och traditioner. Då
            är det inga viktiga frågor, då är det väl utrett och besvarat
            som det alltid har besvarats.
          </note>
          <note>
            Därför skall man inget göra åt det. Man ställer sig bakom detta
            gång efter annan, därför att man aldrig egentligen vill ta ställning
            och säga som det är: att man i praktiken har gett de republikanska
            principerna på båten för mycket länge sedan.
          </note>
          <note type="speaker">
            Anf. 105 PETER ERIKSSON (mp):
          </note>
          <note>
            Herr talman! Jag vill ge en replik till Kenneth
          </note>
          <note>
            Kvist. Jag vill bara väldigt kort säga att Miljöpartiet också
            tycker att detta är viktiga frågor, kungens apanage, revision
            osv. Men vi har sedan några år bestämt att vi använder oss av
            fri röstning på just det här området. Därför får vi se vid omröstningen
            hur enskilda ledamöter tar ställning.
          </note>
          <note type="speaker">
            Anf. 106 KENNETH KVIST (v):
          </note>
          <note>
            Herr talman! Det finns fortfarande några frågor där Miljöpartiet
            lever upp till sin inställning att inte kunna se skillnad på höger
            och vänster. Det är noterbart.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 10 december.)
          </note>
          <note>
            7 § Anslag till skatteförvaltning och tull
          </note>
          <note>
            Föredrogs
          </note>
          <note>
            Skatteutskottets betänkande 1996/97:SkU1
          </note>
          <note>
            Anslag till skatteförvaltning och tull (prop. 1996/97:1
          </note>
          <note>
            delvis)
          </note>
          <note type="speaker">
            Anf. 107 CARL FREDRIK GRAF (m):
          </note>
          <note>
            Herr talman! Dagens debatt skulle kunna tas till utgångspunkt
            till flera olika var för sig intressanta debatter. Ramen för anslagen
            till skatte- och tullmyndigheterna har riksdagen emellertid redan
            beslutat om, och därför kan debatten inte leda till någon förändrad
            ekonomisk volym.
          </note>
          <note>
            Jag väljer att i detta mitt huvudanförande begränsa mig till
            att säga någonting om bekämpningen av narkotikan samt om rättssäkerheten
            i beskattningen, med anledning av några moderata motioner i ärendet.
          </note>
          <note>
            Narkotikaanvändningen innebär dokumenterat stora skadeverkningar
            för individer och familjer och medför stora kostnader för samhället.
            Det är därför en övergripande politisk uppgift att på alla sätt
            bekämpa narkotikans utbredning. Tullen och Polisen har som en
            av sina viktigaste uppgifter att svara för en aktiv narkotikabekämpning.
          </note>
          <note>
            Vi har från moderaternas håll tidigare fört fram idéer om ett
            utvidgat samarbete och en ändrad myndighetsstruktur för tull och
            polis. Tyvärr vill utskottsmajoriteten inte heller denna gång
            följa upp vårt yrkande om en försöksverksamhet med integrerad
            tull- och polisverksamhet. Det är beklagligt, eftersom jag tror
            att det finns goda förutsättningar för att få fram en ännu effektivare
            narkotikabekämpning på det viset.
          </note>
          <note>
            Majoritetstexten andas litet av det-är-bra-som-detär-mentalitet.
            Jag tycker inte att det är tillräckligt.
          </note>
          <note>
            Läget fordrar en offensiv attityd till dessa frågor. Jag noterar
            för övrigt att det finns en enskild socialdemokratisk motion som
            går i liknande riktning som den moderata kommittémotionen av Gun
            Hellsvik m.fl. Är jag välvillig, kan jag kanske tolka detta så
            att det håller på att växa fram en förändrad inställning i den
            socialdemokratiska gruppen i den här frågan. Just nu måste jag
            emellertid konstatera att det inte finns någon förändringsbenägenhet
            i denna fråga hos flertalet.
          </note>
          <note>
            Vi avser emellertid att återkomma i denna del även i andra sammanhang.
          </note>
          <note>
            Tullen får i och med dagens riksdagsbeslut kompletterande övergripande
            mål för sin verksamhet.
          </note>
          <note>
            Det är bra att det skrivs fast att kostnaderna för tullproceduren
            skall minimeras och att Tullverket skall tillhandahålla en god
            service i den legitima handeln.
          </note>
          <note>
            Tyvärr har det förekommit en del konflikter mellan olika aktörer
            och Tullen sedan EU-inträdet när det gäller tolkningar av vissa
            regler för tullproceduren.
          </note>
          <note>
            Med den nya kompletterande målsättningen hoppas jag på ännu bättre
            förutsättningar för den viktiga gränsöverskridande handeln i framtiden.
          </note>
          <note>
            Låt mig sedan gå över till en annan del av betänkandet. Det gäller
            relationen mellan skattebetalarna i landet och myndigheterna.
            Jag har det allmänna intrycket att den politiska majoriteten gång
            på gång sätter myndighetsnyttan i främsta rummet. Den enskildes
            rätt och möjligheter att hävda sig kommer på undantag. Aldrig
            eller sällan ser eller hör vi en analys som tar sikte på de höga
            skatterna som en orsak till att lojaliteten med skattesystemet
            sätts i fråga. Reglerna konstrueras för det, trots allt, fåtal
            som ägnar sig åt organiserat skatteundandragande.
          </note>
          <note>
            Den ekonomiska brottsligheten är allvarlig och måste på olika
            sätt minimeras och oskadliggöras. Men vi befinner oss i ett läge
            som gör mig orolig inför framtiden. Balansen mellan myndigheterna
            och den enskilde håller på att bli en obalans där myndigheterna
            får ett övertag som drabbar den stora andelen skötsamma medborgare
            som bor i landet.
          </note>
          <note>
            Ett exempel på detta är skatteflyktsklausulen som återinfördes
            genom ett riksdagsbeslut i juli 1995, trots att den var hårt kritiserad
            för den rättsosäkerhet som den medför. Nu har vi haft denna lagstiftning,
            som skulle vara av tillfällig karaktär, i ett och ett halvt år.
          </note>
          <note>
            En ny lagstiftning är aviserad till våren 1997. Det är beklagligt
            att utskottsmajoriteten inte tydligare tar fasta på möjligheten
            att ge regeringen till känna att rättssäkerheten för skattebetalarna
            måste sättas främst.
          </note>
          <note>
            I en av de moderata motionerna har vi ett yrkande om att avskaffa
            skattetillägget för periodiseringsfel. I
          </note>
          <note>
            detta fall riskerar företagen att drabbas av skattetillägg, inte
            för att de undandragit skatt eller underlåtit att redovisa den,
            utan för att redovisningen hamnat i fel period. Påföljden för
            detta kan bli ekonomiskt mycket kännbar för företaget. Det kan
            vidare uppstå tolkningsproblem, eftersom skattelagarna i vissa
            sammanhang kan uppfattas stå i motsatsställning till bokföringslagen
            när det gäller hur reglerna kring redovisningen av momsen skall
            hanteras.
          </note>
          <note>
            Detta är en detalj i det omfattande regelverk som företagsamheten
            har att följa och där talet om att förenkla för företagandet står
            i strid med lagstiftningens utformning. Det är orimligt med regler
            som i vissa fall kan innebära att en skattemyndighet, utan domstolsprövning,
            kan besluta om skattetillägg som faktiskt kan innebära högre belopp
            än vad domstolar i andra sammanhang har möjlighet att döma ut
            i form av böter för begångna brott. Det som är orsak till skattetillägg
            behöver ju inte innebära brott i det här fallet.
          </note>
          <note>
            Rent allmänt finns det anledning att se över reglerna för skattetillägg.
            En statlig utredningen har undersökt om skattetilläggen står i
            överensstämmelse med Europakonventionens artikel 6. Utredningen
            blev inte enig på den punkten. Två av experterna har uppfattningen
            att de svenska reglerna för skattetillägg står i strid med nämnda
            konventionen som Sverige anslutit sig till. Det finns ingen anledning
            att acceptera ett rättsläge där det råder osäkerhet på en så viktig
            punkt.
          </note>
          <note>
            Det är därför hög tid att se över lagstiftningen kring skattetilläggen
            för att skapa en bättre balans mellan myndighetsnyttan och den
            enskildes rätt.
          </note>
          <note>
            I vår motion finns ett yrkande om en utredning av detta slag
            som majoriteten avslagit. Det har jag anledning att beklaga å
            skattebetalarnas vägnar.
          </note>
          <note>
            Skattemyndigheterna har tuffa krav på sig att dra in skatter
            till staten. Det är en riktig och viktig huvuduppgift. Men mot
            bakgrund av debatten kring skattetilläggen har jag från alltfler
            håll fått uppgifter som tyder på att det förekommer att lagarna
            tillämpas extremt strikt i syfte att kunna besluta om skattetillägg
            och därmed förbättra statistiken inom myndigheterna.
          </note>
          <note>
            Från officiellt håll förnekas naturligtvis att tjänstemän vid
            skattemyndigheterna tänker i dessa banor. Men jag kan inte bortse
            från de många indikationer som jag har fått på senare tid som
            pekar på att det kan förhålla sig på detta sätt. Det är i så fall
            mycket allvarligt.
          </note>
          <note>
            Sammantaget leder bl.a. de faktorer jag pekat på här och en rad
            andra omständigheter till att vi är på väg in i en situation med
            permanent högt och likväl ökande skattetryck i kombination med
            en attityd från den politiska majoriteten som alltmer flyttar
            fram myndighetsnyttan på bekostnad av enskilda personers och företagares
            rätt. Jag beklagar denna utveckling.
          </note>
          <note>
            Moderata Samlingspartiet har i andra sammanhang yrkat på sänkta
            skatter som ett viktigt led i att öka valfriheten för människor,
            förbättra ekonomins funktionssätt och skapa nya arbetstillfällen.
            Men det handlar också om att därigenom öka tilltron till skattesystemet.
            Det är den vägen vi bör slå in på.
          </note>
          <note>
            Jag vill till slut, herr talman, nöja mig med att yrka bifall
            till reservation 3 under moment 6, men jag står självfallet även
            bakom övriga moderata reservationer i betänkandet.
          </note>
          <note type="speaker">
            Anf. 108 ISA HALVARSSON (fp):
          </note>
          <note>
            Herr talman! I morse när jag åkte hit med tåget satt jag mittemot
            en kvinna. Hon visste att jag satt i riksdagen, men när hon fick
            klart för sig att jag också satt i skatteutskottet sade hon: Å,
            hu så tråkigt. Ni är ju osams om allting.
          </note>
          <note>
            Tråkigt är det ju inte, och osams om allting är vi inte heller.
            Men det finns ju vissa principer där vi skiljer oss åt partierna
            emellan. Dagens debatt berör en del av dem.
          </note>
          <note>
            En förutsättning för ett fungerande skattesystem är naturligtvis
            att det finns en tillfredsställande kontroll av skatteunderlaget.
            Det ligger i, eller borde åtminstone ligga i, alla medborgares
            intresse att skattemyndigheterna har en hög ambition att motverka
            skattefusk och att de har förutsättningar att kunna beivra fusk
            i de fall det förekommer. Men vi har också att bejaka den enskildes
            intresse av integritet och rättssäkerhet.
          </note>
          <note>
            I rättssäkerhetens idé ligger att regler skall vara så fasta
            och så klara att medborgarna kan förutse och förstå konsekvenserna
            av sina handlingar. Det får heller inte finnas utrymme för en
            godtycklig maktutövning. Skatteflyktsklausulen innebär sådana
            oacceptabla ingrepp i rättssäkerheten och förutsebarheten. Här
            kommer en punkt där vi verkligen skiljer oss åt.
          </note>
          <note>
            Den borgerliga regeringen avvecklade skatteflyktslagen. Den har
            återuppstått under den socialdemokratiska regeringen, och det
            har aviserats ytterligare skärpningar av den. Det talas om att
            det skall införas nya vässade regler. Det tycker vi i Folkpartiet
            är mycket illavarslande. En fråga som genast uppkommer är om Centern
            helt har ändrat uppfattning i rättssäkerhetsfrågor på skatteområdet.
            Att socialdemokraterna är, om inte fullständigt okänsliga för
            sådana principer, så dock okänsliga vet vi sedan tidigare. I
          </note>
          <note>
            betänkandet använder man ordet rimliga rättssäkerhetsaspekter.
            Då frågan man sig: Rimliga för vem?
          </note>
          <note>
            Skattetillägget är till för att inskärpa betydelsen av att lämna
            korrekta uppgifter till ledning för taxering.
          </note>
          <note>
            Det administrativa sanktionssystemet med skattetillägg och förseningsavgifter
            måste vara så utformat att det uppfattas som rättvist av de skattskyldiga.
            Nu tar man tyvärr inte ens hänsyn när det krockar med god redovisningssed,
            precis som sades här förut. Det är också många fall som har uppmärksammats
            på senare tid där företag har drabbats på ett sätt som faktiskt
            är orimligt. T.o.m. Riksskatteverket har reagerat. Experter knutna
            till Skattekontrollutredningen har funnit att modellen av skattetillägg
            strider mot
          </note>
          <note>
            Europakonventionen angående skydd för de mänskliga rättigheterna
            och de grundläggande friheterna.
          </note>
          <note>
            Detta borde väl få alla att på en gång ställa sig upp och med
            buller och bång säga: Detta kan vi inte ha kvar!
          </note>
          <note>
            Men det händer inte, åtminstone inte i riksdagen.
          </note>
          <note>
            Men vid företagsträffar, där vi träffar ledamöter från olika
            partier, är man överens över alla partigränser och säger att vi
            inte kan ha det så. Fullfölj det ni säger när ni är ute och träffar
            företagarna!
          </note>
          <note>
            Endast Folkpartiet och Moderaterna står bakom reservation 6,
            i vilken det krävs att skattetillägg fr.o.m. den 1 januari 1997
            inte påförs periodiseringsfel och att tulltilläggen avskaffas.
            Vi vill också ha en utredning av sanktionsavgifterna.
          </note>
          <note>
            Jag nöjer mig med det, herr talman, och yrkar bifall till reservationerna
            3 och 6.
          </note>
          <note type="speaker">
            Anf. 109 PER ROSENGREN (v):
          </note>
          <note>
            Herr talman! Jag skall börja med att yrka bifall till reservationerna
            4 och 5 av Vänsterpartiet.
          </note>
          <note>
            Betänkandet innehåller anslag till skattemyndigheter och till
            tull. Det finns ingen möjlighet för oss att reservera oss till
            det föreliggande betänkandet, eftersom vi är inne i den del av
            budgetprocessen där vi måste hålla oss innanför de ramar som beslutades
            för några veckor sedan. Jag vill ändå påpeka att vi har ett särskilt
            yttrande där vi pekar på det orimliga i förhållandet att skattemyndigheterna
            skall skära ned sin verksamhet med 2 % per år samtidigt som de
            skall få utökade verksamheter och kunna ta tag i problematiken
            med den ekonomiska brottsligheten. Det var ett beslut som fattades
            i samband med den förra budgeten: Anslaget till skatteförvaltningen
            skall reduceras med 2 % varje år.
          </note>
          <note>
            Vi anslog därför 87 miljoner extra till skatteförvaltningen.
            Vi anslog också 35 miljoner extra till tullen. Tullen har visserligen
            fått minskade klareringsuppgifter i samband med EU-inträdet. Samtidigt
            är regelsystemet inom EU mycket svårt och omfattande, och de nedskärningar
            som skedde inom Tullverket byggde på föreställningen att dess
            arbete skulle minska i betydligt större utsträckning än vad det
            har gjort.
          </note>
          <note>
            När det sedan gäller de övriga delarna i betänkandet innehåller
            reservation 4 från Vänsterpartiet kravet att skattemyndigheterna
            skall få göra s.k. oanmälda revisioner eller överraskningsrevisioner
            - eller gryningsrevisioner, som de har kallats i folkmun. Vi har
            också i samma reservation krävt att skattemyndigheternas folk
            skall få göra legitimationskontroll vid såväl den här typen av
            revisioner som revisioner över huvud taget. Framför allt inom
            restaurangnäringen och byggbranschen, där vi vet att det finns
            ganska stor svart verksamhet - det kan också gälla taxinäringen
            -
          </note>
          <note>
            skulle detta underlätta ganska ordentligt när det gäller att
            komma till rätta med de här problemen.
          </note>
          <note>
            I nuvarande läge måste man först kommunicera den skattskyldige:
            Vi ämnar göra en revision hos dig om två veckor - kan vi komma
            då? Det hinner naturligtvis hända en hel del på de här två veckorna
            när det gäller att städa undan bevismaterial och liknande.
          </note>
          <note>
            Visserligen finns det möjlighet att gå till länsrätten och begära
            att få göra en överraskningsrevision. Men jag har ett mycket intressant
            exempel. Det gäller ett företag som bedrevs och som inte var momsregistrerat,
            inte var arbetsgivarregistrerat och över huvud taget inte fanns
            med någonstans. Vi visste dock att det bedrevs en verksamhet.
            Det fanns anställda som i sin deklaration faktiskt hade nämnt
            det här företaget under "Inkomst av tjänst". Skattemyndigheten
            gick in och begärde att få göra en överraskningsrevision, då man
            ansåg att det här var en så svart verksamhet att om man föranmälde
            sin ankomst och revision skulle väldigt mycket material sopas
            bort.
          </note>
          <note>
            Vad händer i länsrätten? Jo, man avslår skattemyndighetens begäran.
            Och naturligtvis meddelar man företaget, samtidigt som man meddelar
            skattemyndigheten, att en sådan här förfrågan har inkommit.
          </note>
          <note>
            Vad händer då? Ja, det blir naturligtvis betydligt svårare att
            genomföra den här revisionen när företaget vet att man kommer.
          </note>
          <note>
            Jag skulle vilja rikta mig till Moderaterna. Ni är ju väldigt
            rädda för all revisionsverksamhet som bygger på att man inte först
            skall kommunicera företaget i fråga. Jag vet att också Svenska
            Arbetsgivareföreningen har samma uppfattning. Men tittar man på
            branschorganisationerna, som lever med den här problematiken,
            med konkurrensen från den svarta sektorn, har de en annan uppfattning.
            De menar att man måste ta i med hårdhandskarna. Man måste ge skattemyndigheten
            möjligheter att ta i de här problemen.
          </note>
          <note>
            Jag tycker det är synd att det finns riksdagspartier som medvetet
            går in och försvårar för skattemyndigheterna att skapa en sund
            konkurrens på marknaden.
          </note>
          <note>
            Det är ju egentligen det som skattemyndigheterna är till för.
          </note>
          <note>
            Det är litet tråkigt att höra Carl Fredrik Graf säga att myndighetsnyttan
            går i första rummet och sätta det i motsättning till de seriösa
            näringsidkarna. Det är ju precis tvärtom! Det är när myndigheter
            kan bedriva en verksamhet så att den svarta verksamheten förhindras
            som de enskilda seriösa näringsidkarna gynnas.
          </note>
          <note>
            Konkurrensskälet är alltså ett oerhört viktigt skäl för att ge
            skattemyndigheterna de befogenheter som de behöver för att sanera
            på marknaden.
          </note>
          <note>
            Det här med legitimationskontroll är också en fråga som är litet
            kontroversiell. Skall skattemyndigheten ha rätt att göra legitimationskontroll
            när man kommer ut, stämma av mot arbetsgivaravgiften och se om
            de som arbetar på en arbetsplats verkligen är anställda där? Ja,
            inom Vänsterpartiet tycker vi det.
          </note>
          <note>
            Vi tror att en av de mest effektiva åtgärder man kan vidta är
            att införa möjlighet för skattemyndigheten att bedriva legitimationskontroll.
          </note>
          <note>
            Vänsterpartiet har också motionerat om gemensam deklarationsinlämningsdag.
            Som läget är i dag skall de förenklade deklarationerna lämnas
            in omkring den
          </note>
          <note>
            1 maj, och den allmänna självdeklarationen skall lämnas in den
            31 mars. Det vore naturligtvis bra med en gemensam deklarationsinlämningsdag,
            inte minst för att vi då skulle få en hel månad extra att granska
            deklarationerna. Hade man en gemensam inlämningsdag den 31 mars
            skulle många fler svåra deklarationer kunna granskas. Det faktum
            att de förenklade lämnas in en månad tidigare innebär inte att
            dessa granskas mer, utan man skulle få en hel månad till att granska
            under sommaren och under den korta tid man har att granska de
            allmänna deklarationerna.
          </note>
          <note>
            När det gäller de allmänna deklarationerna skall slutskattsedeln
            sedan i och för sig inte vara ute förrän i december, men det blir
            trots allt en väldigt kort period eftersom den första tiden helt
            får ägnas åt de förenklade. Man tappar i stort sett en hel månad.
            Jag tycker det är litet synd att utskottet inte var berett att
            diskutera detta.
          </note>
          <note>
            När det gäller de oanmälda revisionerna är jag också litet besviken
            på Socialdemokraterna. Vi försökte få en diskussion kring detta,
            men det fanns ingen öppning. Samtidigt har jag konstaterat att
            Lars-
          </note>
          <note>
            Erik Lövdéns utredning troligen kommer med ett förslag under
            våren där de oanmälda revisionerna troligen kommer att finnas
            med. Det känns därför ganska knepigt att man vid riksdagens omröstning
            i morgon kommer att avslå vårt förslag, och sedan kommer det att
            ligga ett likadant förslag på riksdagens bord till våren. Men
            det är ju så det brukar gå till här i riksdagen.
          </note>
          <note type="speaker">
            Anf. 110 CARL FREDRIK GRAF (m) replik:
          </note>
          <note>
            Herr talman! Per Rosengren ställde en fråga till mig om skattelagstiftningen
            och skatteflyktsklausulen.
          </note>
          <note>
            Jag vill till att börja med klargöra, för det fall att Per
          </note>
          <note>
            Rosengren inte förstod det av mitt inlägg i huvudanförandet,
            att bekämpningen av ekonomisk brottslighet är en mycket viktig
            uppgift och att det gäller att minimera den för att få ett fungerande
            näringsliv och ett fungerande samhälle.
          </note>
          <note>
            Vad vi här har diskuterat är bl.a. skatteflyktsklausulen. Problemet
            med den är att den ger skattemyndigheterna företräde i vissa fall
            där förutsebarheten är begränsad. Också Isa Halvarsson var inne
            på detta. Vi menar att den väg som man skall gå i första hand
            är att medverka till sådan lagstiftning att skattebetalarna inte
            skall behöva hamna i tvivelsmål om vilka regler som gäller. Det
            är en bättre väg att komma till rätta med de här problemen än
            att införa en skatteflyktsklausul som ger myndigheterna tolkningsföreträde
            och som kan innebära att även oskyldiga medborgare hamnar i en
            ohållbar situation.
          </note>
          <note>
            Det är detta som vi argumenterar för och som är den viktiga principen
            i det här sammanhanget. Målet att få ned den ekonomiska brottsligheten
            som ett allvarligt problem kan vi däremot nog förena oss om.
          </note>
          <note type="speaker">
            Anf. 111 PER ROSENGREN (v) replik:
          </note>
          <note>
            Herr talman! Också jag kan ha vissa dubier när det gäller skatteflyktsklausuler
            över huvud taget. Jag tycker att man skall ha en konkret lagstiftning
            inom de olika områdena. Men skatteflyktsklausulen är nödvändig
            för närvarande med tanke på att man inte ens får göra oanmälda
            revisioner osv. Det var snarast den frågan som jag försökte ta
            upp. Det är lätt att i retoriken säga att vi skall bekämpa den
            ekonomiska brottsligheten, men samtidigt tar man ju bort nästan
            vartenda medel som skattemyndigheten har för att kontrollera sådan
            verksamhet på ett effektivt sätt.
          </note>
          <note>
            Det är ju mindre effektivt om man två, tre veckor innan man skall
            göra en revision skall behöva anmäla att man skall komma. Det
            finns revisionsfall där detta är fullt möjligt och där det är
            rätta sättet att agera, men det finns en svart sektor där en eventuell
            revision inte bör föranmälas.
          </note>
          <note>
            Jag redogjorde för ett specifikt fall. Tycker Carl
          </note>
          <note>
            Fredrik Graf att ett företag som bedriver verksamhet på det sättet
            skall i förväg få reda på att man ämnar göra en revision? Om han
            inte tycker det, visar inte länsrättens avslag på skattemyndighetens
            begäran att det inte har fungerat på det sätt som ni hade tänkt
            er?
          </note>
          <note type="speaker">
            Anf. 112 CARL FREDRIK GRAF (m) replik:
          </note>
          <note>
            Herr talman! Det fall som Per Rosengren relaterar till är ett
            exempel på "noll-filers", dvs. företag som i princip inte är företag.
            Det förekommer verksamhet, men det finns inget organisationsnummer,
            och man finns inte inom de ramar där verksamhet i regel bedrivs.
            Det är ett exempel på verksamhet som ligger helt vid sidan om
            det lagliga och som naturligtvis mycket allvarligt hotar konkurrensneutraliteten.
            Där är det dock så uppenbart fråga om brott att det inte gäller
            att bedriva traditionell kontrollverksamhet på lämnade uppbördsdeklarationer
            o.d. - det existerar ingenting sådant. Då är det litet andra metoder
            än de som vi annars talar om i skattesammanhang som blir tillämpliga.
          </note>
          <note type="speaker">
            Anf. 113 PER ROSENGREN (v) replik:
          </note>
          <note>
            Herr talman! Tolkningen av den lagstiftning som ni införde ledde
            ju till att länsrätten t.o.m. avslog skattemyndighetens begäran
            att få kontrollera oanmält. Var det så man hade menat? Om jag
            har uppfattat det hela riktigt är ni fortfarande motståndare till
            att över huvud taget ge skattemyndigheten möjlighet att göra oanmälda
            revisioner. Det är er linje när det gäller bekämpande av den ekonomiska
            brottsligheten. Ni uttalar att detta är väldigt bra och att ni
            skall agera, men när man skall ta till de enda möjligheter som
            samhället har för att motarbeta denna brottslighet, säger ni nej
            och skyller på företagens rätt till integritet.
          </note>
          <note>
            Kolla upp vad branschorganisationerna säger! Hör efter deras
            åsikt i de här frågorna, så skall ni få se!
          </note>
          <note>
            Lyssna inte bara på SAF! Ni har stöd hos SAF för er tanke, men
            branschorganisationerna ropar efter mer kraft åt skattemyndigheten
            för att marknaden verkligen skall kunna saneras.
          </note>
          <note>
            Anf. 114 MICHAEL
          </note>
          <note type="speaker">
            STJERNSTRÖM (kd):
          </note>
          <note>
            Herr talman! När det gäller utgiftsområdet skatteförvaltning
            och tull har Kristdemokraterna i samband med beslutet om de ekonomiska
            ramarna yrkat på extra resurser. Vårt motiv för att satsa extra
            resurser på skatteförvaltningen har varit att skapa bättre förutsättningar
            för en samverkan med polisen i kampen mot den ekonomiska brottsligheten.
            Kristdemokraterna har krävt att Riksskatteverket tillförs 100
            miljoner kronor mer än vad regeringen föreslagit för vart och
            ett av budgetåren 1997, 1998 och 1999.
          </note>
          <note>
            För att komma åt skattefusk är det viktigt att skattemyndigheterna
            har effektiva kontrollmöjligheter, som givetvis samtidigt måste
            vägas mot rättssäkerhetsgarantier. Sådana kontrollinsatser har
            erfarenhetsmässigt hög lönsamheet.
          </note>
          <note>
            Kristdemokraterna har också pekat på tullens problem med att
            stoppa smuggling av bl.a. narkotika, alkohol och vapen och på
            att de s.k. kompensatoriska åtgärderna kräver mer tullpersonal
            i samverkan med polisen. Mot denna bakgrund har vi krävt resurser
            för ytterligare 300 tjänster inom Tullverket. För detta ändamål
            har vi yrkat att 100 miljoner kronor utöver vad regeringen föreslagit
            avsätts till Tullverket för vart och ett av budgetåren 1997, 1998
            och 1999.
          </note>
          <note>
            De anslag som utskottets majoritet har stannat för har sålunda
            inget stöd av Kristdemokraterna. Att minska resurserna till Tullverket
            är en felaktigt och farlig politik. Allmänhetens förtroende för
            tullens möjligheter att bekämpa smuggling urholkas. Samhällets
            kostnader för bl.a. narkotikamissbruk och brottslighet ökar mer
            än de kortsiktiga besparingar som regeringen genomför.
          </note>
          <note>
            Herr talman! Riksdagen beslutade 1995 om ett besparingsprogram
            för Tullverket om 288 miljoner under perioden 1995/96-1998. Den
            nya organisationen skulle enligt förutsättningarna omfatta 2 450
          </note>
          <note>
            årsarbetskrafter, vilket inneburit att personalstyrkan minskats
            med ca 820 personer. Kristdemokraterna röstade emot denna kraftiga
            neddragning.
          </note>
          <note>
            De partier i riksdagen - Socialdemokraterna och
          </note>
          <note>
            Miljöpartiet - som drev igenom beslutet gjorde bedömningen att
            det kraftiga besparingsprogrammet inte skulle påverka nivån på
            kontrollverksamheten negativt. Hur har det då blivit?
          </note>
          <note>
            Vid en granskning av Tullverkets neddragningar finner man att
            Tullverket inte har lyckats undvika en resursminskning i kontrollverksamheten.
            Den fysiska kontrollen har minskats med ca 150 årsarbetskrafter.
          </note>
          <note>
            Vidare har klareringen minskats med ca 450 årsarbetskrafter.
            Eftersom det i klareringsarbete även ingår kontrollverksamhet
            har även denna neddragning påverkat kontrollnivån negativt.
          </note>
          <note>
            Den främsta orsaken till de problem som finns inom Tullverket
            har att göra med den alltför stora neddragning av resurser som
            riksdagen har beslutat om.
          </note>
          <note>
            Utredarna och beslutsfattarna överskattade möjligheten att minska
            Tullverkets resurser samtidigt som man underskattade de resursbehov
            som olika förändringar i samband med EU-medlemskapet förde med
            sig. De problem som nu finns är i princip inte andra än de som
            redan hösten 1994 gick att förutse.
          </note>
          <note>
            Herr talman! Bekämpningen av olovlig införsel av narkotika är
            ett högt prioriterat område för Tullverket.
          </note>
          <note>
            Hittills i år har antalet beslag av narkotika ökat, men de beslagtagna
            mängderna är mindre.
          </note>
          <note>
            EU har fattat beslut om kompensatoriska åtgärder som gör det
            möjligt att bibehålla kontroller vid inre gräns i andra former
            än gränskontroll. De åtgärderna kan innebära underrättelsearbete,
            spaningsresor, sambandsmän och informationsutbyte mellan olika
            myndigheter. Problemet med åtgärderna är, enligt tulltjänstemän,
            avsaknaden av möjligheter att avsätta resurser för att utveckla
            dessa kontrollmetoder, eftersom Tullverket har så litet resurser
            till kontrollen i övrigt.
          </note>
          <note>
            Sverige kommer inom kort att skriva under
          </note>
          <note>
            Schengenavtalet. För Sveriges del innebär medlemskapet i Schengen
            bl.a. ett krav på permanent kontroll vid våra internationella
            flygplatser. Vidare skall passagerare resande inom EU och resande
            från tredje land separeras från varandra. Detta kommer att ställa
            krav på en ny organisation och ombyggnationer. Enbart ombyggnaden
            av flygplatser kommer att kosta ca
          </note>
          <note>
            100 miljoner kronor för Arlanda, 36 miljoner kronor för Landvetter
            och ett antal miljoner för Sturup. Till detta kommer kostnader
            för den utökade kontroll som tulltjänstemän och passpolis skall
            utföra. Jag har hört att enbart kostnaden för passpolisen kommer
            att uppgå till 100 miljoner kronor.
          </note>
          <note>
            Sverige måste leva upp till de åtaganden som vi gör internationellt
            genom att avsätta ekonomiska resurser för de åtgärder som krävs.
            Regeringen har enligt min uppfattning inte tagit hänsyn till dessa
            kostnader.
          </note>
          <note>
            Herr talman! Jag står bakom samtliga reservationer från Kristdemokraterna
            i betänkandet men yrkar bifall endast till reservationerna nr
            2 och 10.
          </note>
          <note type="speaker">
            Anf. 115 BJÖRN ERICSON (s):
          </note>
          <note>
            Herr talman! I det här betänkandet behandlar vi budgetpropositionens
            utgiftsområde 3 om anslag till skatteförvaltning och tull, en
            skattemyndighet i Skåne län - det nya länet efter Kristianstads
            och Malmöhus sammanslagning - och en komplettering av tullens
            övergripande mål.
          </note>
          <note>
            Till betänkandet har fogats 14 reservationer, vilka jag, herr
            talman, redan nu yrkar avslag på. Utöver detta har till betänkandet
            också avlämnats fem särskilda yttranden, som jag emellertid inte
            nu tänker beröra.
          </note>
          <note>
            I reservation 1 kräver Miljöpartiet att anslaget till
          </note>
          <note>
            Tullverket utökas med 4 miljoner kronor 1998 liksom även 1999.
            Utskottet har tidigare i höst i ett yttrande till finansutskottet
            anslutit sig till regeringens bedömning av den beräknade storleken
            av anslaget till
          </note>
          <note>
            Tullverket. Den bedömningen gäller för såväl 1998
          </note>
          <note>
            som 1999.
          </note>
          <note>
            Herr talman! Kristdemokraterna begär i reservation 2 ökade resurser
            till skatteförvaltningen för att man bättre skall komma åt skattefusket.
            Utskottet har redovisat sitt ställningstagande angående anslaget
            till skatteförvaltningen för 1997, och av det skälet finns det
            inte nu någon anledning för utskottet att vid sidan av sitt redan
            fattade beslut i anslagsfrågan göra några ytterligare uttalanden.
          </note>
          <note>
            Reservationerna 3 och 4 berör skatteundandragande, skatteflyktslagen
            och revisionsverksamheten.
          </note>
          <note>
            Moderaterna och Folkpartiet begär i reservation 3
          </note>
          <note>
            dels att skatteklausulen skall slopas, dels att något nytt förslag
            om en skärpt skatteflyktslag inte skall läggas fram. I reservation
            4 av Vänsterpartiet begärs att regeringen skall lägga fram förslag
            om ökade möjligheter till överraskningsrevisioner i syfte att
            bekämpa ekonomisk brottslighet.
          </note>
          <note>
            Jag vill, herr talman, såsom jag tidigare har gjort här i kammaren
            framhålla att utskottet ser mycket allvarligt på den ekonomiska
            brottslighetens utbredning. Ett kraftfullt och målmedvetet agerande
            från regeringens sida liksom skatteförvaltningens centrala roll
            i sammanhanget har tidigare understrukits av utskottet.
          </note>
          <note>
            I fråga om den ekonomiska brottsligheten har regeringen i en
            lägesrapport redovisat sin strategi, som bl.a. innebär att Sverige
            aktivt skall verka för att utveckla det internationella samarbetet
            mot ekonomisk brottslighet och att skattekontrollen skall stärkas
            för att förebygga ekonomisk brottslighet och öka upptäcktsrisken
            när den förekommer. Det var bl.a. med det syftet som den gamla
            skatteflyktslagen som en tillfällig lösning infördes på nytt den
            1 juli 1995.
          </note>
          <note>
            Detsamma gäller de nya och, med Isa Halvarssons ord, vässade
            regler som skall utarbetas liksom en skärpt lagstiftning för skattekontroll
            och möjligheter till revision. Förslag om det här, som tidigare
            har lagts fram i Skatteflyktskommitténs betänkande, bereds för
            närvarande i regeringskansliet, och målet är att förslag skall
            läggas fram i riksdagen under våren 1997.
          </note>
          <note>
            Vänsterpartiet föreslår i reservation 5 att dagen för inlämnande
            av den förenklade självdeklarationen flyttas från den 2 maj till
            den 31 mars, detta bl.a. för att undvika arbetsanhopningar med
            åtföljande flaskhalsproblem hos skattemyndigheterna under sommarmånaderna.
            Enligt utskottets uppfattning berörs den här frågan av Skattekontrollutredningen,
            som har till uppgift att se över bl.a. reglerna om självdeklaration
            och kontrolluppgifter. Utredningen har också, efter vad jag har
            förstått, att diskutera vilken dag som skall gälla för avlämnande
            av deklarationen. Också resultatet av den utredningen beräknas
            föreligga under våren 1997.
          </note>
          <note>
            Herr talman! I reservation 6 riktas kritik mot skatte- och tulltilläggen.
            Utskottsmajoriteten vill erinra om det delbetänkande som Skattekontrollutredningen
            har avlämnat och vars remissbehandling nyligen har avslutats.
            I betänkandet har utredningen bedömt om det svenska skattetilläggsförfarandet
            strider mot den enskildes rätt att få en opartisk prövning av
            sitt rättsliga anspråk enligt artikel 6 i Europakonventionen.
            Majoriteten har emellertid funnit att övervägande skäl talar för
            att så inte är fallet. Beredningen av ärendet inom departementet
            fortsätter, varför det finns anledning att anta att det återkommer
            i riksdagens ärendebehandling.
          </note>
          <note>
            Därutöver har till regeringskansliet inkommit en framställning
            från Riksskatteverket angående skattetillägg vid periodiseringsfel.
            Riksskatteverket menar att periodiseringsfelen på den indirekta
            beskattningens område har inneburit icke önskvärda effekter på
            grund av orimligt höga avgifter i förhållande till den typ av
            fel det rör sig om. Därför har Riksskatteverket föreslagit att
            uttagsnivån skall sänkas från 10 till 5 % i de förekommande fallen.
          </note>
          <note>
            Utskottet vill erinra om att det svenska skattesystemet bygger
            på att de skattskyldiga fullföljer sin uppgiftsskyldighet, lämnar
            korrekta uppgifter och i övrigt efterlever skattelagarna. Skattetillägget
            är enligt min mening ett bra påtryckningsmedel mot felaktigt och
            ofullständigt uppgiftslämnande till skattemyndigheterna och en
            metod för att förmå skattskyldiga att fullgöra sina skyldigheter
            så att uttaget blir riktigt. På samma sätt är tulltillägget ett
            medel att förmå den som deklarerar en införsel att lämna riktiga
            uppgifter.
          </note>
          <note>
            I Moderaternas reservation 7 anförs kritik mot sammansättningen
            av skattenämnderna. Enligt utskottets mening är reservanternas
            farhågor för godtycke överdrivna, och det har heller inte förts
            fram några omständigheter som motiverar några ändringar i nämndemannaorganisationen.
          </note>
          <note>
            Beträffande mom. 13, som behandlar tullverksamheten, föreligger
            tre reservationer, dels Moderaternas om att Tullverket bör ägna
            mer av sina resurser åt tredjelandstrafiken, dels Folkpartiets
            om en förstärkning av tullens narkotikakontroll, dels Kristdemokraternas,
            i vilken man efterlyser en bättre kontroll vid de internationella
            flygplatserna samt för fram att Tullverket bör avsätta mer resurser
            på att bekämpa internationell kriminalitet.
          </note>
          <note>
            Utskottsmajoritetens uppfattning när det gäller tullens närvaro
            i olika regioner eller på olika orter och hur man använder de
            befintliga resurserna är att det i första hand är Tullverket självt
            som skall svara för den fördelningen. Vägledning för tullens disposition
            av medlen finns i de allmänna råd som riksdagen har lagt fast.
          </note>
          <note>
            Under avsnittet om tull, polis och skattemyndigheter återfinner
            vi två reservationer, nämligen nr 11 och
          </note>
          <note>
            12. I den moderata reservationen 11 föreslås en försöksverksamhet
            med integrerad tull- och polisverksamhet samt en bättre samordning
            mellan tullen och skattemyndigheten under den senares huvudmannaskap.
            I den kristdemokratiska reservationen begärs ett tillkännagivande
            från riksdagen om större samverkan mellan tull och polis, ökade
            befogenheter och mer utvecklad datoriserad underrättelsetjänst.
          </note>
          <note>
            Jag vill påminna reservanterna om att det vid den hearing utskottet
            höll tidigare i höstas med representanter för bl.a. Generaltullstyrelsen
            och Rikspolisstyrelsen framkom att det på flera håll förekommer
            ett väl fungerande samarbete. Det framkom ganska tydligt att något
            behov av att formalisera samarbetet i försöksverksamheter eller
            försöksvisa sammanslagningar inte förelåg.
          </note>
          <note>
            Beträffande underrättelseverksamheten, som tas upp i den kristdemokratiska
            reservationen, vill utskottet påpeka att det är ett område som
            tullen satsar på och att en ny underrättelse- och rikssambandscentral
            nyligen har invigts i Stockholm.
          </note>
          <note>
            När det sedan gäller tullens samarbete med andra myndigheter
            - både polis och skattemyndigheter -
          </note>
          <note>
            kommer det att tas upp av den utredning som regeringen har aviserat
            och som inom en snar framtid skall se över den svenska tullagstiftning
            som har införts som ett komplement till EG:s tullförordningar.
            Det pågår också ett arbete inom EU där ett införande av administrativa
            sanktioner för överträdelser av gemenskapslagstiftningen på tullområdet
            diskuteras. Även det här arbetet kommer att påverka de svenska
            bestämmelserna om tulltillägg.
          </note>
          <note>
            I reservation nr 13 framför Kristdemokraterna att det krävs en
            möjlighet att beslagta och förverka mineraloljor som förs in i
            landet utan att skatt betalas.
          </note>
          <note>
            Jag vill erinra om att en ny lag infördes i somras, transportkontrollagen,
            som ger skattemyndigheten rätt att hejda och undersöka fordon
            och laster för att kontrollera det som är eller kan antas vara
            yrkesmässiga transporter av mineraloljeprodukter, alkoholvaror
            eller tobaksvaror. För att genomföra detta får skattemyndigheten
            begära biträde av tull och polis. Den här regleringen är provisorisk,
            och en permanent kontrollagstiftning inom detta område utarbetas
            inom Skattteflyktskommittén, som räknar med att komma med förslag
            under våren 1997.
          </note>
          <note>
            Slutligen, herr talman, begär moderaterna i reservation nr 14
            en utredning i syfte att göra Gotland till frihamnsområde eller
            ekonomisk frizon. Detta skulle enligt moderaterna öppna möjligheter
            till tusentals nya arbetstillfällen.
          </note>
          <note>
            Detta att möjliggöra tusentals jobb är, herr talman, eftersträvansvärt.
            Men för utskottsmajoriteten förefaller det som om moderaterna,
            mot bakgrund av den motion som ligger till grund för reservationen,
            avser att göra hela Gotland till ett helt skattefritt område i
            stället för till en i tullbemärkelse frizon. Utskottet har tidigare
            ställt sig negativt till liknande förslag, främst med hänsyn till
            tullens resurser och alkoholpolitiska skäl. Utskottet har inte
            ändrat uppfattning i frågan.
          </note>
          <note>
            Herr talman! Med detta tror jag att jag har tagit upp alla de
            frågor som har berörts i reservationerna, varför jag för säkerhets
            skull vill sluta med att yrka avslag på samtliga reservationer
            och bifall till betänkandet SkU1.
          </note>
          <note type="speaker">
            Anf. 116 CARL FREDRIK GRAF (m) replik:
          </note>
          <note>
            Herr talman! Jag vill ta upp två aspekter på det som Björn Ericson
            nämnde i sitt anförande.
          </note>
          <note>
            Den första frågan som jag vill rikta till Björn Ericson är: Vilka
            nya offensiva initiativ avser socialdemokraterna att ta för att
            öka effektiviteten i narkotikabekämpningen?
          </note>
          <note>
            Vi hörde ju i Björn Ericsons huvudanförande att motivet till
            att man inte vill medverka till att yrka bifall till vår motion
            är att tullen och polisen har sagt att det fungerar bra som det
            är. Men jag anser nog att det hela tiden finns anledning att pröva
            nya former, inte minst mot bakgrund av de förändringar som kommer
            att äga rum med anledning av Schengenavtalet. Därför vill jag
            ställa den frågan till Björn Ericson.
          </note>
          <note>
            Så till den andra frågan. Björn Ericson säger ungefär följande:
            Skattetillägg är bra för att komma till rätta med felaktiga och
            ofullständiga deklarationer.
          </note>
          <note>
            Men om vi talar om periodiseringsfel som är det mest graverande
            fallet som jag har nämnt kan man ifrågasätta huruvida deklarationerna
            är felaktiga eller ofullständiga. De kanske är felaktiga i en
            bemärkelse, men i en annan bemärkelse kan de vara korrekta.
          </note>
          <note>
            Med andra ord: Skattebetalaren har ibland svårt att få klart
            för sig vilka regler som är tillämpliga när det gäller att periodisera
            momsinbetalningar. Är det då rimligt att ha ett system med skattetillägg
            där påföljdsbeloppen i vissa fall kan bli högre genom ett beslut
            hos skattemyndigheten än vad som kan bli aktuellt genom beslut
            i domstol efter rättegång där man dömer ut böter till följd av
            brott?
          </note>
          <note type="speaker">
            Anf. 117 BJÖRN ERICSON (s) replik:
          </note>
          <note>
            Herr talman! Carl Fredrik Graf frågar mig vilka åtgärder vi är
            beredda att vidta beträffande bekämpning av narkotika.
          </note>
          <note>
            Jag kan bara säga att det pågår kontinuerliga överläggningar
            i både Rikspolisstyrelsen och Tullen om det sätt på vilket detta
            skall förstärkas ytterligare.
          </note>
          <note>
            Jag håller gärna med Carl Fredrik Graf om att det är ett prioriterat
            område, som bägge myndigheterna har att jobba med.
          </note>
          <note>
            Vad gäller skattetillägget och periodiseringsfelet har Riksskatteverket
            också konstaterat att det har tagits ut en för hög avgift. Därför
            kommer man nu fram till att man bör sänka avgiftsnivån från 10
            % till
          </note>
          <note>
            5 %. Det är de åtgärder som nu anses befogade med anledning av
            den utveckling som har skett.
          </note>
          <note type="speaker">
            Anf. 118 CARL FREDRIK GRAF (m):
          </note>
          <note>
            Herr talman! Jag hörde att Björn Ericson refererade till vad
            olika myndigheter tycker, exempelvis när det gäller frågan om
            tullen. Han sade att polisen och tullen arbetar med det här.
          </note>
          <note>
            Men min fråga gällde den politiska viljan hos socialdemokratin
            att komma med några initiativ i de här frågorna. I den delen fick
            jag inte något svar. Björn
          </note>
          <note>
            Ericson hänvisar till arbetet inom myndigheterna. Jag drar då
            den slutsatsen att det inte finns någon politisk vilja att ta
            några initiativ i de frågorna.
          </note>
          <note>
            När det gäller periodiseringsfelen hänvisar Björn
          </note>
          <note>
            Ericson till Riksskatteverket. Det må vara gott och väl. Men
            tycker Björn Ericson själv, och tycker socialdemokratin, att det
            här är ett problem, som också i det här fallet skall få en politisk
            lösning genom ändrade beslut?
          </note>
          <note>
            Det är ju det som är det intressanta. Vi har alla kunnat ta del
            av vad myndigheterna säger, men vi är nyfikna på den politiska
            intentionen hos socialdemokraterna i den här frågan. Jag tror
            att många är intresserade av det, eftersom man är oroad över det
            som man i vissa fall uppfattar vara godtyckliga beslut när det
            gäller skattetilläggen.
          </note>
          <note type="speaker">
            Anf. 119 BJÖRN ERICSON (s) replik:
          </note>
          <note>
            Herr talman! Utöver den tidigare frågan funderar
          </note>
          <note>
            Carl Fredrik Graf också över vad vi socialdemokrater vill göra.
            Jag skall gärna ge ett kort svar på det.
          </note>
          <note>
            Narkotikabekämpningen har alltid varit ett högt prioriterat område
            för socialdemokratin att jobba med. Det har också kommit till
            uttryck i den brottsbekämpningsdrive vad gäller ekonomisk brottslighet
            där bl.a. Lars-Erik Lövdén är huvudman och den som har arbetat
            med frågorna för partiets räkning. Det bör räcka som bevis på
            att just de här frågorna, när det gäller narkotika, är högt prioriterade.
          </note>
          <note>
            När det gäller periodiseringsfelen skall det inte tas ut en för
            hög avgift. Bedömningen är den att 5 % är rätt nivå på den avgift
            som nu skall tas ut. Det överensstämmer också med vår uppfattning.
          </note>
          <note type="speaker">
            Anf. 120 ISA HALVARSSON (fp) replik:
          </note>
          <note>
            Herr talman! Björn Ericson sade i sitt huvudanförande att han
            tycker att skattetilläggen är bra.
          </note>
          <note>
            Jag skulle vilja ta ett konkret exempel på periodiseringsfel
            av mervärdesskatt. Ett företag mottog en vara i maj månad. Fakturan
            från leverantören kom till företaget i början av juni. Företaget
            bokförde fakturan i maj och gjorde avdrag för ingående mervärdesskatt.
          </note>
          <note>
            Enligt god redovisningssed skall nämligen bokföring av fordringar
            och skulder ske så snart som en sådan uppkommit. Har man med andra
            ord mottagit varor uppstår det en skuld som skall bokföras så
            snart det kan ske.
          </note>
          <note>
            Skattemyndigheten hävdar däremot att avdrag för ingående mervärdesskatt
            skall ske först när fakturan mottas. I det här fallet var det
            alltså i juni. Myndighetens åtgärd blev att förskjuta avdraget
            till juni. Dessutom hävdar man att företaget har gjort fel och
            bestraffar företaget med böter på skattetillägg samt ränta på
            momsbeloppet.
          </note>
          <note>
            Vid debatter ute i landet där politiker konfronteras med sådana
            här fall brukar de i allmänhet under trycket av alla församlade
            företagare tycka att detta naturligtvis är ett fel som måste ändras.
          </note>
          <note>
            Nu finns det ju inte något tryck från så många företagare här
            i kammaren. Men frågan är: Tycker
          </note>
          <note>
            Björn Ericson att det här är rimligt?
          </note>
          <note type="speaker">
            Anf. 121 BJÖRN ERICSON (s) replik:
          </note>
          <note>
            Herr talman! Jag vill mot bakgrund av Isa Halvarssons fråga och
            det exempel hon har nämnt säga att jag inte kan gå in på några
            exakta detaljer i just det ärendet.
          </note>
          <note>
            Men jag menar, och det tror jag att Isa Halvarsson också gör,
            att om myndigheten begår ett fel skall det beivras. Om det har
            skett i det här fallet kan jag dock inte bedöma. I princip menar
            jag att skattetillägget, i den utformning som det har, är menat
            att utjämna de kostnader som finns i dessa frågor.
          </note>
          <note type="speaker">
            Anf. 122 ISA HALVARSSON (fp) replik:
          </note>
          <note>
            Herr talman! Oftast när det gäller fel i samband med periodisering
            av mervärdesskatt är det väl så att skattemyndigheten har en åsikt
            och bokföringslagen säger någonting annat. Då kan man inte säga
            att myndigheterna gör fel, utan vi får rätta till saken. Vi har
            från Folkpartiet ett förslag om att man helt enkelt tar bort skattetilläggen
            när det gäller periodiseringsfel.
          </note>
          <note>
            Dessutom tycker jag att ett system som är orimligt vid
          </note>
          <note>
            10 % tillägg inte blir mer rimligt bara för att man i stället
            inför 5 % i tillägg.
          </note>
          <note type="speaker">
            Anf. 123 BJÖRN ERICSON (s) replik:
          </note>
          <note>
            Herr talman! Rimligheten kan möjligen vara att man just konstaterar
            att en för hög avgift har tagits ut, och att man därmed sänker
            den till den nivå som man bedömer som rimlig.
          </note>
          <note type="speaker">
            Anf. 124 PER ROSENGREN (v) replik:
          </note>
          <note>
            Herr talman! Björn Ericson hävdar att utskottet ser allvarligt
            på den ekonomiska brottsligheten. Samtidigt gör inte utskottet
            någonting för att visa att det ser allvarligt på detta. Det är
            som vanligt: Man säger saker, men det händer inget.
          </note>
          <note>
            Sedan säger Björn Ericson att regeringen har redovisat sin strategi.
            Det har han gjort vid flera tillfällen. Men vi har ännu inte fått
            några förslag här.
          </note>
          <note>
            Hösten eller vintern 1994 kom revisorernas rapport angående ekonomisk
            brottslighet. Sedan dess har det i stort sett inte hänt så mycket.
            Jag skulle vilja fråga Björn Ericson: Har socialdemokraterna i
            riksdagen ingen egen uppfattning i sammanhanget? Nu har de tagit
            ställning till vårt förslag om oanmälda revisioner och om möjlighet
            till legitimationskontroll, och de tycker inte att detta är bra
            förslag om jag förstår det hela riktigt.
          </note>
          <note>
            När det gäller den förenklade deklarationen hävdar Björn Ericson
            att en utredning arbetar med den frågan. Men har majoriteten ingen
            egen uppfattning?
          </note>
          <note>
            Vad har den för motivering till att inte åtminstone pröva att
            tidigarelägga den förenklade deklarationen?
          </note>
          <note>
            Jag vill höra motiveringen från utskottet. Den måste man väl
            kunna ge här i kammaren.
          </note>
          <note>
            När det gäller narkotika och tull hänvisar Björn
          </note>
          <note>
            Ericson till hearingen där man sade att det är bra som det är.
            Men vi vet ju, både Björn Ericson och jag, att det minsann inte
            är bra som det är. Det väller in narkotika över gränserna i dag,
            och majoriteten sitter med armarna i kors, tyvärr, och hänvisar
            till att man vid en hearing har sagt att det är bra som det är,
            trots att vi samtidigt ser siffrorna på mängden narkotika som
            kommer in över gränserna.
          </note>
          <note type="speaker">
            Anf. 125 BJÖRN ERICSON (s) replik:
          </note>
          <note>
            Herr talman! Per Rosengren frågar beträffande den förenklade
            deklarationen om vi inte har någon egen uppfattning i den frågan.
            Jag sade i mitt huvudanförande att den frågan behandlas i en skattekontrollutredning.
            Skatteflyktskommittén har det betänkande som kommer att ta upp
            också de frågorna, samtidigt som de i det uppdraget tar upp revisionsfrågorna.
            Det är alltså ganska logiskt att vi avvaktar tills vi får ett
            utredningsförslag som tar upp helheten i dessa frågor.
          </note>
          <note type="speaker">
            Anf. 126 PER ROSENGREN (v) replik:
          </note>
          <note>
            Herr talman! Det skadar ju inte om riksdagen ger den här utredningen
            till känna vad man har för uppfattning. Jag frågar fortfarande:
            Vad har Björn Ericson för uppfattning om de oanmälda revisionerna
            och om möjligheten för skattemyndighetens folk att utföra legitimationskontroll
            i samband med revisioner? Har socialdemokraterna i riksdagen ingen
            uppfattning i den här frågan? Måste de hänvisa till en utredning?
          </note>
          <note>
            Kan det inte vara bra att ge signaler om vad man tycker i parlamentet
            om de här frågorna?
          </note>
          <note>
            Det är likadant när det gäller den förenklade deklarationen.
            Har socialdemokraterna i riksdagen ingen uppfattning om möjligheten
            att tidigarelägga genomförandet av den för att på det sättet frilägga
            tid för att kunna fördjupa granskningen av deklarationer och på
            det sättet komma åt mer pengar som flyter utanför systemet?
          </note>
          <note>
            När det gäller narkotika och tull: Har socialdemokraterna ingen
            uppfattning själva där heller som de kan ge till känna? De hänvisar
            till en hearing där man säger att det är bra som det är. Men det
            är ju inte bra som det är, och det hoppas jag att vi kan enas
            om,
          </note>
          <note>
            Björn Ericson.
          </note>
          <note type="speaker">
            Anf. 127 BJÖRN ERICSON (s) replik:
          </note>
          <note>
            Herr talman! Beträffande oanmälda revisioner eller överraskningsrevisioner,
            som Per Rosengren formulerar det i reservationen, är jag positivt
            inställd till detta, om Per Rosengren vill ha min personliga uppfattning
            i den frågan. Det förhindrar dock inte att jag accepterar att
            vi först i en utredning behandlar den frågan, så att den kommer
            upp och bedöms i en helhet. Därför är jag nöjd med det förslag
            som vi har kommit fram till i vårt betänkande, nämligen att avvakta
            den utredning som jobbar med denna fråga.
          </note>
          <note>
            Det samma gäller faktiskt den förenklade deklarationen. Man kan
            vara positivt inställd till Per Rosengrens eller Vänsterpartiets
            förslag, men låt oss först avvakta en utredning och se hur frågan
            blir bedömd i en helhet.
          </note>
          <note type="speaker">
            Anf. 128 MICHAEL STJERNSTRÖM (kd)
          </note>
          <note>
            replik:
          </note>
          <note>
            Herr talman! Jag skall börja med att beklaga att
          </note>
          <note>
            Miljöpartiet inte deltar i dagens debatt. Miljöpartiet är ju
            delansvarigt för neddragningarna inom Tullverket.
          </note>
          <note type="speaker">
            Anf. 129 TREDJE VICE TALMANNEN:
          </note>
          <note>
            Repliken gäller Björn Ericson.
          </note>
          <note type="speaker">
            Anf. 130 MICHAEL STJERNSTRÖM (kd)
          </note>
          <note>
            replik:
          </note>
          <note>
            Herr talman! Den andra parten i samarbetet, Socialdemokraterna,
            är dock här i dag.
          </note>
          <note>
            I riksdagen skall vi inte bara fatta beslut. Vi skall också lära
            oss att utvärdera vad vi har gjort. Det skall bli intressant att
            höra, tycker jag, om socialdemokraterna har utvärderat de neddragningar
            inom Tullverket som skulle göras. Vad har socialdemokraterna kommit
            fram till? Anser socialdemokraterna att kontrollverksamheten inte
            har påverkats i och med de kraftiga besparingar som de genomför
            inom Tullverket?
          </note>
          <note type="speaker">
            Anf. 131 BJÖRN ERICSON (s) replik:
          </note>
          <note>
            Herr talman! Verksamheten har pågått i ett år vid
          </note>
          <note>
            Tullverket i den nya ekonomiska formen, och det är ännu för tidigt
            att göra denna utvärdering. Men det är självklart, och det har
            vi också uttryckt tidigare, att vi skall ha fram en utvärdering
            av hur verksamheten har fungerat under det sista året.
          </note>
          <note type="speaker">
            Anf. 132 MICHAEL STJERNSTRÖM (kd)
          </note>
          <note>
            replik:
          </note>
          <note>
            Herr talman! Jag tycker att det är märkligt att denna utvärdering
            inte är klar än. Ett år räcker gott. Det som är litet märkligt
            är, som Per Rosengren var inne på tidigare, att socialdemokraterna
            inte verkar se det som alla andra ser, dvs. att det inte fungerar
            bra beträffande smuggling av narkotika och annat elände in i vårt
            land. Det fungerar inte i dag. Hur länge skall man dröja från
            regeringspartiet med att konstatera detta och ta tag i det? När
            kommer utvärderingen?
          </note>
          <note type="speaker">
            Anf. 133 BJÖRN ERICSON (s) replik:
          </note>
          <note>
            Herr talman! Michael Stjernström uttrycker att det inte står
            rätt till i Tullverket när det gäller dess resurser. Det uttrycket
            får väl Michael Stjernström själv stå för. Jag är av den uppfattningen
            att Tullverket mycket väl har klarat sitt jobb på det sätt som
            har kunnat förväntas. Det finns dock anledning att fullfölja den
            utredning som skall komma för att se vad det är som behöver kompletteras
            i förstärkande syfte.
          </note>
          <note type="speaker">
            Anf. 134 CHRISTEL ANDERBERG (m):
          </note>
          <note>
            Herr talman! Jag vill inleda med att yrka bifall till den moderata
            reservationen nr 14.
          </note>
          <note>
            Under Hansatiden var Visby centrum för Östersjöhandeln. Samma
            goda förutsättningar har nu återuppstått, bl.a. genom Sovjetunionens
            upplösning och övergång till marknadsekonomi. Genom sitt strategiska
            läge i södra Östersjön har Gotland just nu en möjlighet att återigen
            bli navet i havet.
          </note>
          <note>
            En centralt belägen frihamn och, som i Gotlands fall, en minikontinent
            mitt i Östersjön med en utbyggd infrastruktur har en enorm utvecklingspotential.
            Jag begär därför en utredning som skall se över förutsättningarna
            att inrätta ett frihamnsområde alternativt en ekonomisk frizon.
          </note>
          <note>
            Det kan, som Björn Ericson också citerade, röra sig om möjligheter
            till tusentals nya arbetstillfällen, byggverksamhet, kommunikationer
            och internationell handel. Gotland skulle genom detta få en enorm
            attraktionskraft på såväl kapital som bosättare och turister,
            investeringskapital som naturligtvis i första hand skulle gynna
            Gotland, men som skulle ge ökad handel och på så sätt gynna hela
            Sverige.
          </note>
          <note>
            För Gotlands näringsliv och ekonomi skulle inrättandet av en
            frizon på ön få stimulanseffekter av mycket stor omfattning. Dessutom
            måste man beakta att det snart kan komma att inrättas frizoner
            på andra håll runt Östersjön. Då kommer naturligtvis importhandeln
            att söka sig dit för omlastning och omlagring av oförtullat importgods.
            Det kan således visa sig vara mycket viktigt att handla snabbt.
            Genom sitt strategiska läge och genom Sveriges utbyggda infrastruktur
            och starka institutioner har Gotland mycket goda förutsättningar
            att bli ett centrum för handeln på Östersjön. Också från tullkontrollsynpunkt
            är läget fördelaktigt.
          </note>
          <note>
            Hur kan ni socialdemokrater i utskottet inklusive ledamoten från
            Gotland vända ned det här förslaget utan att ens ge det någon
            seriös prövning? Ni gör det med samma oreflekterade argument som
            ni en gång gjorde i mitten på 80-talet. Har socialdemokraterna
            inte märkt att förutsättningarna har ändrats i grunden genom Sovjetunionens
            fall och genom att vi har fått det gränslösa Europa?
          </note>
          <note>
            Moderata samlingspartiet framhåller i alla sammanhang att arbetstillfällen
            inte kan kommenderas fram genom politiska beslut. Däremot har
            politikerna en uppgift i att skapa gynnsamma förutsättningar för
            individer och företag att starta och utveckla ekonomisk aktivitet.
            Mitt förslag om Gotland som frizon bygger också på förutsättningen
            att de beslut som riksdagen bör fatta i första hand går ut på
            att initiera och skapa förutsättningar för privata entreprenörer
            och investerare. Rätt hanterat skulle mitt förslag inte behöva
            leda till några ökade offentliga utgifter.
          </note>
          <note>
            Jag väckte den här motionen den 4 oktober. Den
          </note>
          <note>
            12 oktober var det en lång intervju i Svenska Dagbladet med en
            av svenskt näringslivs främsta företrädare, nämligen Investors
            VD Claes Dahlbäck. Han säger:
          </note>
          <note>
            Jag tror att vissa regioner i Sverige har stora möjligheter på
            sikt. Sydöstra Sverige, som har varit rena avfolkningsbygden,
            får en ny kick av utvecklingen i
          </note>
          <note>
            Baltikum, Polen och norra Tyskland, kanske med
          </note>
          <note>
            Visby i samma roll som på Hansatiden.
          </note>
          <note>
            Jag hoppas, Björn Ericson, att Claes Dahlbäck inte har lyssnat
            på majoriteten i skatteutskottet. Investor sitter på många investeringsmiljarder.
            Men med den inställning som ni har till svenskt näringsliv kommer
            inte en krona av dessa att satsas på Gotland eller i Sverige över
            huvud taget.
          </note>
          <note type="speaker">
            Anf. 135 BJÖRN ERICSON (s):
          </note>
          <note>
            Herr talman! Jag vill hänvisa Christel Anderberg till det huvudanförande
            som jag höll, där jag menar att det av den motion som ligger till
            grund för den här reservationen ganska tydligt framgår att det
            också finns andra motiv för att komma med ett dylikt förslag.
            Christel Anderberg sade bl.a. i sitt anförande, jag återger ett
            litet kort avsnitt: Rätt hanterat skulle mitt förslag inte behöva
            leda till ökade offentliga utgifter. Nej, fortsätter man att läsa
            i det stycket i motionen finner man: Om marknaden ges de rätta
            förutsättningarna kommer hela projektet att kunna finansieras
            med nationellt och internationellt affärskapital. Det tycker jag
            bara är ett ytterligare belägg för det jag yttrade i mitt huvudanförande,
            att det leder till den ståndpunkten.
          </note>
          <note type="speaker">
            Anf. 136 CHRISTEL ANDERBERG (m):
          </note>
          <note>
            Herr talman! Det var ett mycket märkligt kringelkrångel-argument,
            som det nog var svårt för de flesta människor att följa logiken
            i.
          </note>
          <note>
            Jag säger mycket riktigt att det här bör kunna finansieras genom
            nationellt och internationellt affärskapital, inte av några skattepengar.
            Det enda jag begär, Björn Ericson, är att ni skall tillsätta en
            skyndsam utredning, där man noga kartlägger vilka förutsättningar
            som finns. Varför döma ut hela förslaget innan man ens har prövat?
          </note>
          <note>
            Politik är att vilja, och att vilja är att kunna, Björn
          </note>
          <note>
            Ericson. Detta är en unik chans för Gotland att kunna få en långsiktigt
            hållbar ekonomisk utveckling i stället för att nu sakta gå kräftgång.
            Era olika regionalpolitiska projekt kostar däremot skattepengar,
            men leder inte till någon effekt. De klingar av i samma ögonblick
            som de statliga projektpengarna upphör att rinna in.
          </note>
          <note type="speaker">
            Anf. 137 BJÖRN ERICSON (s):
          </note>
          <note>
            Herr talman! Christel Anderberg vill jag slutligen bara svara
            att vår uppfattning är att reservationen pekar på att moderaterna
            med det här förslaget vill göra Gotland till ett skattefritt område
            i stället för den frizon som man förtäckt innesluter i förslaget.
          </note>
          <note type="speaker">
            Anf. 138 CHRISTEL ANDERBERG (m):
          </note>
          <note>
            Herr talman! Det är alldeles riktigt läst, Björn
          </note>
          <note>
            Ericson. Det är ett av de alternativ som vi vill att man skall
            utreda förutsättningarna för. Jag vet inte om
          </note>
          <note>
            Björn Ericson någonsin har varit på den brittiska kanalön Jersey.
            Om inte skulle jag varmt rekommendera ett besök där och det gäller
            för övrigt hela skatteutskottet. Där har man på ett alldeles utmärkt
            sätt lyckats hantera de eventuella problem som naturligtvis kan
            uppstå i sammanhanget. Men de problemen är ju också en del av
            det som jag vill att man skall utreda.
          </note>
          <note>
            Faktum kvarstår, här finns otroligt stora möjligheter, en unik
            chans för Gotland att bli ett län, ett område som får en god ekonomisk
            tillväxt, där unga människor kan få jobb, kan få stanna kvar i
            stället för att behöva fly över till fastlandet, som de för närvarande
            måste göra.
          </note>
          <note type="speaker">
            Anf. 139 BJÖRN ERICSON (s):
          </note>
          <note>
            Herr talman! Vi socialdemokrater tycker så mycket om Gotland
            att vi tycker att Gotland skall behandlas på samma sätt som övriga
            landet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 10 december.)
          </note>
          <note>
            8 § Bordläggning
          </note>
          <note>
            Anmäldes och bordlades
          </note>
          <note>
            Skrivelse
          </note>
          <note>
            1996/97:64 Alternativ till traditionell burhållning av höns
          </note>
          <note>
            Utbildningsutskottets betänkanden
          </note>
          <note>
            1996/97:UbU1 Anslag till utbildning och forskning
          </note>
          <note>
            1996/97:UbU2 Anslag till studiestöd
          </note>
          <note>
            1996/97:UbU3 Forskningspolitiken
          </note>
          <note>
            9 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 6 december
          </note>
          <note>
            1996/97:158 av Ulf Kero (s) till statsrådet Thomas
          </note>
          <note>
            Östros
          </note>
          <note>
            Den röda finska dieseln
          </note>
          <note>
            1996/97:159 av Lennart Fremling (fp) till inrikesministern
          </note>
          <note>
            Kommunernas parkeringsavgifter
          </note>
          <note>
            1996/97:160 av Erling Bager (fp) till kulturministern
          </note>
          <note>
            Göteborgsoperan
          </note>
          <note>
            den 9 december
          </note>
          <note>
            1996/97:161 av Berit Oscarsson (s) till socialministern
          </note>
          <note>
            Bilstöd till handikappade
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 17 december.
          </note>
          <note>
            10 § Kammaren åtskildes kl. 15.50.
          </note>
          <note>
            Förhandlingarna leddes av talmannen från sammanträdets början
            t.o.m. 5 §
          </note>
          <note>
            anf. 31 (delvis), av förste vice talmannen därefter t.o.m. 6
            § anf. 74
          </note>
          <note>
            (delvis), av talmannen därefter t.o.m. anf. 82 (delvis) och av
            tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
