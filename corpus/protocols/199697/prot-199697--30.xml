<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--30</head>
          <docDate when="1996-11-20 00:00:00">1996-11-20 00:00:00</docDate>
        </div>
      </front>
      <body>
        <div>
          <note>
            19.00 - 22.46
          </note>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------------------
          </note>
          <note>
            1 § Debatt med anledning av statsminister Göran Perssons resa
            till Kina
          </note>
          <note>
            Anf. 1 Statsminister GÖRAN
          </note>
          <note type="speaker">
            PERSSON (s):
          </note>
          <note>
            Fru talman! Den 2-7 november avlade jag ett officiellt besök
            Kina på inbjudan av den kinesiske premiärministern. Jag åtföljdes
            under besöket av näringsministern, ett mindre antal tjänstemän
            från regeringskansliet samt ett sjuttiotal företrädare för det
            svenska näringslivet.
          </note>
          <note>
            Resan till Kina hade tre huvudsakliga syften. För det första
            att föra en politisk dialog med de kinesiska ledarna om frågor
            av gemensamt intresse. För det andra att i konkreta ordalag diskutera
            situationen för de mänskliga rättigheterna i Kina. För det tredje
            att främja det svenska näringslivets ansträngningar på den kinesiska
            marknaden.
          </note>
          <note>
            Jag vill i dag sammanfatta resultaten av besöket på vart och
            ett av dessa tre områden. Jag är tacksam för att jag har fått
            riksdagens tid till detta.
          </note>
          <note>
            Under mina samtal med presidenten Jiang Zemin och premiärminister
            Li Peng diskuterades en rad viktiga politiska frågor. Bl.a. tog
            jag upp frågan om
          </note>
          <note>
            Hongkongs framtid. Jag underströk den vikt som den svenska regeringen
            fäster vid att Hongkongs nuvarandes roll som ekonomiskt och finansiellt
            centrum bibehålls även efter den 1 juni 1997. Vi diskuterade också
            ett möjligt samarbete i FN:s säkerhetsråd under den kommande tvåårsperioden.
          </note>
          <note>
            På området mänskliga rättigheter vill jag redovisa följande.
            Under överläggningarna framhöll jag med skärpa den svenska regeringens
            avståndstagande när det gäller den kinesiska regeringens behandling
            av politiska och religiösa dissidenter. Jag betecknade denna som
            oacceptabel. Jag tog också upp situationen i de kinesiska barnhemmen,
            och jag framförde den svenska uppfattningen om deras flitiga användande
            av dödsstraffet.
          </note>
          <note>
            I ett privat samtal med premiärminister Li Peng tog jag upp fallet
            Wang Dan. Under mitt besök överlämnades vidare en lista på ett
            tiotal kinesiska dissidenter. För dem krävde den svenska regeringen
            frigivning, strafflindring eller sjukhusvård inom eller utom Kina.
          </note>
          <note>
            Jag vill också särskilt nämna det avtal med Raoul
          </note>
          <note>
            Wallenberginstitutet och ett kinesiskt institut som undertecknades
            i samband med mitt besök. Detta avtal innebär ett utökat samarbete
            när det gäller utbildning i grundläggande mänskliga rättigheter
            för personal inom den kinesiska rättsapparaten. Sammanfattningsvis
            kan jag säga att det är ytterst få stater om ens några som har
            kunnat uppnå en så konkret dialog med Kina om mänskliga rättigheter.
          </note>
          <note>
            För näringslivets del tror jag att det inte är en överdrift att
            säga att besöket var mycket framgångsrikt. Ett tiotal kontrakt
            på sammanlagt flera miljarder kronor undertecknades. Vidare kunde
            jag ta upp ett antal konkreta problem som svenska företag stött
            på under sitt arbete i Kina, däribland bristande respekt för upphovsrättsregler
            och otillräcklig lagstiftning på några områden. I vissa fall ledde
            mina samtal till att rättelser omgående vidtogs från kinesisk
            sida.
          </note>
          <note>
            Fru talman! Det var genomgången i sak om min resa. Så över till
            det politiska efterspelet här hemma.
          </note>
          <note>
            De senaste fjorton dagarna har präglats av en våldsam attack
            på regeringen i allmänhet och på min person i synnerhet. I den
            diskussion som följt har mina ord i
          </note>
          <note>
            Kina ofta vanställts.
          </note>
          <note>
            Låt mig därför till kammarens protokoll få föra exakt vad jag
            sade vid det fritt hållna lunchanförandet i Peking för en grupp
            svenska affärsmän: "För mig är det oerhört slående vad politisk
            stabilitet betyder för ekonomisk utveckling när man ser det kinesiska
            exemplet. Sedan skall det naturligtvis inte drivas så långt att
            man inte kritiserar exempelvis om det sker övertramp mot mänskliga
            rättigheter. Det är självklart. Där viker vi inte."
          </note>
          <note>
            Jag har aldrig lagt någon värdering i uttrycket politisk stabilitet.
            Jag har tvärtom noga framhållit att för att politisk stabilitet
            skall bevaras i Kina kommer det att krävas att det går en demokratisk
            utveckling till mötes, vidtar demokratiska reformer och öppnar
            sitt samhälle ytterligare. Det är en stabilitet som är förutsättningen
            för ekonomisk tillväxt. För att den skall bestå krävs demokratiska
            reformer. Så ser resonemanget ut. Det är ett resonemang som jag
            har kunnat konstatera har förts av fler svenska statsråd före
            mig i kontakter med Kina.
          </note>
          <note>
            Jag gjorde också en jämförelse mellan den ekonomiska utvecklingen
            i Kina och i Ryssland. För tydlighetens skull vill jag understryka
            att det i denna jämförelse givetvis inte ligger någon värdering
            av samhällssystemen i de båda länderna. Jag har aldrig hyllat
            eller lovordat den politiska stabiliteten i Kina.
          </note>
          <note>
            Det är absolut självklart att jag förordar den demokratiska utvecklingen
            i Ryssland framför den kinesiska enpartistaten.
          </note>
          <note>
            Fru talman! Det är naturligtvis så att jag gärna hade varit utan
            den här debatten. Den är smärtsam på många sätt, och enligt min
            uppfattning våldsamt överdriven. Den har skadat mig personligen,
            och den skadar givetvis också om vi fortsätter den Sveriges utrikespolitiska
            styrka. Därför finns det anledning att ha ett öppet samtal i riksdagen
            om vad som verkligen har sagts så att saker och ting klaras ut.
          </note>
          <note>
            Jag ville ha det här samtalet, och jag ville ha den här debatten.
            Men vi har också kommit till insikt om att vi före dagens debatt
            ville ha klarlagt om mina uttalanden strider mot tidigare svensk
            linje i Kinapolitiken. Därför bad jag utrikesministern att gå
            igenom vad som tidigare sagts från svenskt håll om stabilitet
            i jämförelse mellan Ryssland och Kina, Kinas ekonomi och om frågor
            rörande mänskliga rättigheter.
          </note>
          <note>
            Jag har nu tillsammans med utrikesministern i dag på morgonen
            fått möjlighet att informera utrikesnämnden, göra denna genomgång
            och dessutom lämna en redovisning för mitt besök i Kina. Vid nämndens
            sammanträde har därför diskuterats den svenska
          </note>
          <note>
            Kinapolitiken under 90-talet så som den uttolkats av företrädare
            för den socialdemokratiska regeringen och av den tidigare borgerliga
            regeringens representanter.
          </note>
          <note>
            Omkring de tidigare nämnda begreppen finns vägledande svenska
            regeringsuppfattningar att hämta ur samtalsanteckningar från perioden
            1992-1994.
          </note>
          <note>
            Utrikesnämndens sammanträden är hemliga. Men jag kan ändå här
            i kammaren redovisa att Sveriges Kinapolitik ligger fast. Efter
            jämförelsen kan jag konstatera att det jag fört fram gott och
            väl ligger inom den ram som tidigare regeringar har satt upp under
            sina samtal med kinesiska företrädare.
          </note>
          <note>
            Inget av det jag förde fram under mitt besök i Kina strider mot
            den politik som tidigare förts. När jag går igenom anteckningarna
            bakåt finns en stark och rak svensk linje i frågor om mänskliga
            rättigheter i nästan alla de samtal som förts med kinesiska ledare.
          </note>
          <note>
            Över detta är jag naturligtvis stolt, och det är någonting som
            kan förena oss i denna kammare.
          </note>
          <note>
            Fru talman! Trots den enighet som råder i sak om
          </note>
          <note>
            Sveriges Kinapolitik har mitt besök i Kina fått unika konstitutionella
            konsekvenser. Måndagen den 4 november meddelade Folkpartiets partiledning
            följande:
          </note>
          <note>
            Om jag inte omedelbart och förbehållslöst tog tillbaka vad jag
            sagt vid lunchanförandet tidigare samma dag skulle man gå till
            riksdagen och begära misstroendeförklaring. Nu har Folkpartiet
            ännu i dag inte verkställt sitt hot, trots att det är gott och
            väl två veckor sedan man krävde att jag omedelbart och förbehållslöst
            skulle ta tillbaka mina ord.
          </note>
          <note>
            Misstroendeförklaringen, det tyngsta av våra konstitutionella
            instrument, används enligt min uppfattning i ett politiskt spel.
            Det är utomordentligt trist att politik i vårt land skall behöva
            föras på så vis. Jag fick aldrig ens en möjlighet att möta de
            partiföreträdare som ville ställa misstroendeförklaringen mot
            mig och ge min syn på saken innan de tillgrep detta kraftfulla
            instrument.
          </note>
          <note>
            Vi har stora och tunga arbetsuppgifter framför oss i riksdagen.
            Det gäller inte bara i riksdagen utan också i regeringen. Vi har
            frågorna om arbetslösheten och vården, och vi måste slå vakt om
            sunda statsfinanser.
          </note>
          <note>
            Det är ohyggligt stora och tunga arbetsuppgifter. Vi befinner
            oss i ett läge när alla goda krafter behöver samlas kring dessa
            angelägna uppgifter.
          </note>
          <note>
            Att då dras in i den här typen av strid är någonting som jag
            tror kan komma att drabba oss alla i kammaren i form av ökat främlingskap
            från dem som har valt oss. De förväntar sig nu att vi inte sysslar
            med att tillvita varandra uttalanden vi inte har gjort, utan faktiskt
            ägnar oss åt den absolut överskuggande uppgiften att få Sverige
            tillbaka till full sysselsättning igen och att få Sverige tillbaka
            till ett läge där välfärden är någonting som kommer varje människa
            till del.
          </note>
          <note>
            Det är för den uppgiften riksdagen är vald, och det är till den
            uppgiften som jag har satt all min kraft. Att jag nu tvingas att
            ta den här debatten är ingenting jag önskat. Jag beklagar det.
            Men å andra sidan skall tillfället användas för att rensa luften
            så att vi kan gå vidare med de frågor som Sveriges folk verkligen
            förväntar sig att vi löser. Tack, fru talman!
          </note>
          <note>
            (Applåder)
          </note>
          <note type="speaker">
            Anf. 2 LARS TOBISSON (m):
          </note>
          <note>
            Fru talman! När Sveriges statsminister uttalar sig internationellt
            företräder han hela folket. Vi vill gärna att den som bekläder
            Sveriges högsta politiska ämbete företräder en linje som är brett
            förankrad. Därför finns det en strävan till samförstånd i utrikespolitiken,
            vilket leder till speciella regler och traditioner. Göran
          </note>
          <note>
            Persson har med och under sin resa till Kina på flera sätt valt
            att bryta denna ordning.
          </note>
          <note>
            När det i somras framkom i massmedier att statsministern avsåg
            att besöka Kina, stod detta i strid med den linje som lagts fast
            i utrikesnämnden att inte ha besöksutbyte på statsministernivå
            eller högre med en regim som genomfört blodbadet på Himmelska
            fridens torg. Det har aldrig varit fråga om att bryta de ekonomiska
            förbindelserna med Kina, men handelsdelegationer som skickats
            dit har ansetts böra ledas av någon annan än statsministern.
          </note>
          <note>
            Väl i Kina gjorde Göran Persson uttalanden som bryter mot grunddrag
            i svensk utrikespolitik. Av okunnighet, eller i tron att det han
            sade var riktigt, har han prisat den politiska stabiliteten i
            Kina och i nedsättande ordalag gjort jämförelser med läget och
            utvecklingen i Ryssland.
          </note>
          <note>
            Uttalandet är fel i sak. Förtryck skapar inte stabilitet, Kina
            är inte stabilt, och den kinesiska statsledningen kan inte göra
            stabila femtonårsprognoser. All erfarenhet visar att en långsiktigt
            stabil samhällsutveckling måste bygga på att nationens framtid
            formas av dess medborgare. Det självförtroende förtryckaren visar
            kan aldrig dölja hans rädsla för folkets krav på frihet och rättvisa.
            Regimerna i DDR, i Sovjetunionen eller i det fascistiska Spanien
            var inte stabila. Den utomstående - eller den besökande - må ha
            upplevt det så. Men i grunden hyser förtryckarna alltid rädsla
            för folket. Av samma skäl är inte regimen i Kina stabil.
          </note>
          <note>
            Än värre är att dessa uttalanden spelar det kinesiska ledargarnityret
            i händerna. Var och en som känner
          </note>
          <note>
            Kinas moderna historia vet att ordet stabilitet har en innebörd
            som går utöver investeringsklimatet. I kontrast mot kulturrevolutionens
            kaos ställs dagens förmenta stabilitet. De som beordrade massakern
            på
          </note>
          <note>
            Himmelska fridens torg söker sitt försvar i strävan efter stabilitet.
          </note>
          <note>
            Statsministern försvarar sig med brasklappen. Han läste upp den
            här, och jag skall citera den en gång till:
          </note>
          <note>
            "Sen ska det naturligtvis inte drivas så långt att man inte kritiserar
            exempelvis om det sker övertramp mot mänskliga rättigheter." Om
            det sker övertramp mot mänskliga rättigheter. Här är det inte
            fråga om något om. Förtrampande av mänskliga rättigheter sker
            inte då och då i Kina. Förtryck är den kommunistiska diktaturens
            natur. Övertrampen är inte undantag utan regel.
          </note>
          <note>
            Mest allvarlig är kanske ändå jämförelsen med
          </note>
          <note>
            Ryssland. Det var när Gorbatjov kom till Peking våren 1989 som
            kinesernas frihetslängtan tändes. Det var inför perspektivet att
            vad som började med en studentdemonstration på den Himmelska fridens
            torg skulle utvecklas till en fredlig folkrörelse och vräka diktaturen
            över ända - på samma sätt som skedde i
          </note>
          <note>
            Central- och Östeuropa - som de kinesiska ledarna, med Li Peng
            i spetsen, satte in stridsvagnar, under vilka krossades inte bara
            unga människor utan också drömmarna om frihet och demokrati.
          </note>
          <note>
            Vi moderater har sedan omvandlingen inleddes i
          </note>
          <note>
            Ryssland samarbetat med de demokratiska krafter som drivit på
            den svåra process som övergången från kommandostaten till ett
            fritt samhälle innebär. Dessa demokrater vet att berätta om det
            språk som den brunröda reaktionen talar. De vet vad det innebär
            att driva kampanj mot krafter som inte bara underkänner de demokratiska
            spelreglerna utan också vill bli kvitt den nuvarande samhällsordningen.
            Inser Göran Persson att behovet av politisk stabilitet är de brunrödas
            främsta argument mot demokraterna?
          </note>
          <note>
            Vid sitt besök i Kina har Göran Persson valt att trappa upp besöksutbytet
            genom att utfärda en inbjudan till den kinesiske presidenten att
            komma till Sverige. Detta har - trots den kritik som förevarit
            - skett utan förankring hos den politiska oppositionen, vilket
            vittnar om en systematisk brist på intresse för andra partiers
            uppfattning. Varje maning - varje vädjan -
          </note>
          <note>
            om samförstånd och dialog har viftats bort som oppositionsgnäll.
            Föraktet har fått ersätta förankringen, självtillräckligheten
            har gått före ödmjukheten.
          </note>
          <note>
            Vi moderater är angelägna om en återgång till den gamla ordning
            som svenska statsministrar tidigare sett som självklar. Om Göran
            Persson är villig att erkänna att det han sade var fel, skall
            vi göra vad vi kan för att minimera skadan. Vi har inget intresse
            av att utrikespolitiken splittrar det svenska samhället. Sveriges
            folk måste kunna lita på att dess främsta politiska företrädare
            internationellt redovisar en politisk linje som det så långt möjligt
            råder enighet om.
          </note>
          <note>
            Vad det i grunden handlar om är vad statsministern svarar på
            följande frågor:
          </note>
          <note>
            Medger statsministern att det var fel att berömma stabiliteten
            i diktaturens Kina och kontrastera den mot osäkerheten i demokratiseringens
            Ryssland?
          </note>
          <note>
            Avser statsministern fortsättningsvis att förankra känsliga beslut
            om besöksutbyte i utrikesnämnden?
          </note>
          <note>
            (Applåder)
          </note>
          <note type="speaker">
            Anf. 3 OLOF JOHANSON (c):
          </note>
          <note>
            Fru talman! En öppen debatt är en av demokratins kännetecken.
            Därför är det bra och nödvändigt att denna riksdagsdebatt har
            kommit till stånd på statsministerns begäran. Det är emellertid
            tveksamt om vi i fortsättningen skall respektera riksdagens plenifria
            veckor som här har skett när behovet att rensa debattluften är
            omedelbart.
          </note>
          <note>
            Eftersom underlaget för debatten delvis består av sekretessbelagda
            samtalsuppteckningar är det också bra att vi nu har haft ett sammanträde
            med utrikesnämnden för att kunna diskutera också detta material.
          </note>
          <note>
            Men debatten blir tyvärr haltande sett ur allmänhetens synpunkt
            när vi inte kan diskutera allt underlag helt öppet. Bilden blir
            därmed ofullständig. Det gynnar tyvärr ryktesspridning, spekulationer,
            försåtliga formuleringar och antydningar och missgynnar den demokratiska
            debatten - och i det här fallet också statsministern, som inte
            kan ge offentlighet i helheten i samtalen med de kinesiska ledarna.
          </note>
          <note>
            Därmed fokuseras debatten på det öppna materialet på främst det
            lunchtal som statsministern gav inför svenska kolonin i Kina.
            Åhörarna bestod dessutom av bl.a. medresta representanter för
            näringslivet i Sverige samt svenska journalister.
          </note>
          <note>
            Auditoriet, dess sammansättning och måhända miljöförutsättningarna
            har säkert påverkat såväl form som innehåll i alltför stor utsträckning.
            Det kan ifrågasättas om tal i annat land, i dess utrikespolitiska
            delar, bör hållas utan manuskript, vilket skedde här, även om
            Göran Persson är en känd vältalare. Det är min första kritikpunkt,
            och den gäller alltså formfrågan.
          </note>
          <note>
            Min andra kritikpunkt gäller innehållet. Talet var ofullständigt
            i ett viktigt avseende. Efter den jämförande analysen mellan Ryssland
            och dess stapplande demokrati å ena sidan, och Kina med dess just
            nu totalitära system å andra sidan, borde demokratins självklara
            företräde ha klargjorts, även när den är under utveckling eller
            är svag. Så skedde ej. Det borde i och för sig inte vara nödvändigt
            i den församling där talet hölls. Däremot hade det varit en naturlig
            gardering mot icke avsedda tolkningar som kunde komma till användning
            i Kina eller annorstädes eller illasinnade tolkningar om hyllningar
            av det kinesiska samhällssystemet. Det hade varit bra om dessa
            risker omedelbart hade eliminerats. Det är bra att så sker i dag.
            Någonting annat kan vi inte heller rimligen ha förväntat oss av
            landets statsminister.
          </note>
          <note>
            Nu är det inte första gången som denna sorts ofullständigheter
            förekommit i dialog mellan företrädare för Kina och svenska politiker
            i hög officiell ställning. Skillnaden har varit formen och uttalandenas
            mer interna och därmed sekretessbelagda karaktär.
          </note>
          <note>
            Det finns också anledning att särskilt i dessa sammanhang betona
            skillnader mellan egna bedömningar och värderingar å ena sidan,
            och refererande formuleringar å andra sidan. I detta avseende
            har statsministern varit mer garderad än flera andra svenska företrädare
            under senare år som har haft samtal med kinesiska ledare.
          </note>
          <note>
            Om man ser till helheten har våra positioner, uppfattningar och
            strävanden på de mänskliga fri- och rättigheternas område klargjorts
            på ett rimligt sätt nu som tidigare. Det skall understrykas att
            detta är min personliga mening om det underlag som stått till
            förfogande. Det är min övertygelse att detta också skulle stämma
            väl överens med vad Centerpartiet som parti skulle anse om bedömningsunderlaget
            varit öppet och tillgängligt i dess helhet för alla.
          </note>
          <note>
            Låt mig avslutningsvis framföra några principiella synpunkter
            på det som förevarit. Sveriges statsminister är en av de sista
            i motsvarande position inom EU
          </note>
          <note>
            som besökt Kina. Det är en svensk hållning som jag har förståelse
            för. Av rent känslomässiga skäl, jag erkänner det, har jag trots
            erbjudande därom, aldrig besökt Kina. Det har sin grund i det
            samhällets sätt att hantera sina egna medborgare.
          </note>
          <note>
            Det är också uppenbart att EU:s länder valt dialog och ekonomiska
            relationer med Kina framför isolering, trots landets brutaliteter
            mot sina egna medborgare och trots de avskyvärda händelserna på
            Himmelska fridens torg.
          </note>
          <note>
            Vi följer nu övriga EU-länder i spåren. Det kanske är en nyhet
            för en del att det är så, att vi i dag tillhör den ekonomiska
            gemenskapen i Europa. Det är inte tvingande att alltid göra som
            alla andra gör. Men man kan ju förstå att det ligger snubblande
            nära att haka på, för att inte komma i en diskriminerad ställning,
            när stora och starka industriintressen vill sälja mer till världens
            största marknad.
          </note>
          <note>
            Vi prioriterar alltså därmed ekonomiska relationer och tron på
            deras förändringskraft framför isoleringspolitik och en mer utpräglad
            roll som s.k. världssamvete. Denna prioritering ökar emellertid
            kraven på oss själva att med större kraft arbeta för mänskliga
            rättighetsfrågornas förankring i Kina och mänskliga rättighetsprincipernas
            tillämpning i praktiken när helst tillfälle ges. Det är bra att
            man i samband med denna resa har slutit ett särskilt avtal om
            mänskliga rättigheter. Den debatt som förts under de senaste veckorna
            måste komma Kinas s.k. dissidenter och politiska fångar till nytta
            genom ökat engagemang, ökad uppmärksamhet och konkret handling.
            I så fall har även denna debatt haft någon positiv betydelse för
            enskilda plågade människor i Kina.
          </note>
          <note>
            (Applåder)
          </note>
          <note type="speaker">
            Anf. 4 LARS LEIJONBORG (fp):
          </note>
          <note>
            Fru talman! Denna debatt handlar på ytan om några uttalanden
            av statsminister Göran Persson men i grunden om en av vår tids
            viktigaste frågor, nämligen demokratins framtid i Asien. Skall
            den våg av frihet som utlöstes av Berlinmurens fall och spred
            sig till många delar av världen slutligt hejdas av den kinesiska
            muren, eller skall hoppet hållas levande bland miljarder människor
            i Asien som nu förnekas mänskliga rättigheter att förtryckets
            stabilitet en dag skall rämna?
          </note>
          <note>
            Sverige, ett litet land på andra sidan jordklotet, påverkar naturligtvis
            inte den asiatiska utvecklingen särskilt mycket. Men tanken att
            vår vikt, hur liten den än är, skulle läggas i fel vågskål i det
            asiatiska dramat är outhärdlig. Sveriges plats borde vara självklar
            - vid demokratikämparnas sida, vid de nyblivna demokratiernas
            sida och vid de förtrycktas sida.
          </note>
          <note>
            När statsministern talar om de kommersiella framgångarna vill
            jag fritt återge det som Jesús Alcalá skrev i Dagens Nyheter i
            morse. Han skrev: Sälj gärna lok. Sälj gärna telefoner. Men sälj
            inte vår själ.
          </note>
          <note>
            Att uttrycka sig på ett sådant sätt att den svenska rösten talar
            för fel sida i den kraftmätning som nu pågar är ett oerhört svek,
            ett svek mot minnet av dem som avrättats för sin tro eller sin
            övertygelse, ett svek mot alla dem som nu plågas i tyrannernas
            fängelser och arbetsläger och ett svek mot alla dem hundratals
            miljoner människor som drömmer om att en dag få tänka och tala
            fritt och välja sina ledare i fria val.
          </note>
          <note>
            Det var därför som en bred svensk opinion reagerade med bestörtning
            när landets statsminister Göran
          </note>
          <note>
            Persson mitt i diktaturens huvudstad prisade den politiska stabiliteten
            och ställde den i kontrast till de stapplande försöken i Ryssland
            att gå demokratins väg. Att låta sig utnyttjas av förtryckarna
            och att bli en bricka i tyrannernas propagandaspel är förnedrande,
            bedrövligt, vidrigt och sorgligt.
          </note>
          <note>
            Hur kom statsministern på den befängda idén att jämföra med Ryssland?
            Låg det inte närmare till hands att jämföra med Japan, Taiwan
            eller Sydkorea och landa på slutsatsen att det finns asiatiska
            demokratier och att demokrati går att förena med snabb ekonomisk
            tillväxt? Statsministerns uttalanden kommer att utnyttjas i diktaturernas
            propaganda. Regimerna, inte folken, i Kina, Malaysia, Indonesien,
          </note>
          <note>
            Vietnam, Nordkorea och de andra asiatiska diktaturstaterna kommer
            att vara hjälpta av Göran Perssons uttalanden.
          </note>
          <note>
            Folkpartiet är Sveriges liberala parti. Vi föddes ur den svenska
            rösträttsrörelsen. Vi hade svikit allt det som vi står för om
            vi inte hade reagerat på starkast möjliga vis när landets statsminister
            blir ett eko av diktatorerna och prisar stabiliteten i förtryckarstaten
            och förtalar det ryska demokratiförsöket. Att tala om partitaktik
            är billigt trams i det avseendet.
          </note>
          <note>
            En unikt enig svensk press har fördömt Göran
          </note>
          <note>
            Perssons agerande. Åtminstone fem partier i riksdagen har gjort
            det. De som förstod Olof Johansson får avgöra om det är sex partier.
            Centerns kvinnoförbund,
          </note>
          <note>
            Broderskaparna, människorättsorganisationer, Kinakännare och
            kinesiska dissidenter har gjort detsamma.
          </note>
          <note>
            Alla uppmanar Göran Persson: Ställ detta till rätta.
          </note>
          <note>
            Backa. Visa för en gångs skull litet ödmjukhet.
          </note>
          <note>
            Varför är det som är möjligt i Danmark för den danske statsministern
            fullständigt omöjligt för den svenske? För Göran Persson är själva
            debatten problemet. Debatten skadar Sverige, säger han. Men att
            få i sitt huvud att det är hans uttalanden som skadar
          </note>
          <note>
            Sverige tycks vara omöjligt. Han klagar på Folkpartiet och säger:
            Ni tog upp frågan om misstroendevotum innan vi har talat om saken.
            Samtidigt säger han: Ni har väntat i 14 dagar. Men det där går
            ju inte ihop.
          </note>
          <note>
            Ja, vi har väntat i 14 dagar just för att ge Göran
          </note>
          <note>
            Persson chansen att i denna talarstol lägga det här till rätta.
            I så fall behöver vi inte ta till detta konstitutionella vapen.
          </note>
          <note>
            Både Göran Persson och Olof Johansson har med åberopande av hemligt
            material hävdat att Göran
          </note>
          <note>
            Perssons uttalanden motsvaras av liknande uttalanden under den
            borgerliga tiden. Jag har tagit del av samma material helt hastigt
            nyss i Utrikesnämnden. Min bedömning av det som vi fått höra i
            nämnden och som vi fått läsa helt kort under några minuter är
            att detta inte stämmer. Jag finner ingen motsvarighet i det som
            har redovisats till det som Göran Persson har sagt.
          </note>
          <note>
            Tvärtom har Göran Persson i dag fått ett öppet brev från några
            kineser i Sverige som hävdar att ingen statsman på besök i Kina
            har talat om politisk stabilitet.
          </note>
          <note>
            Göran Persson har ytterligare två inlägg i denna debatt, ytterligare
            två chanser att göra det som alla väntar på, att backa. Alla väntar
            på steget, men bara statsministern kan ta det.
          </note>
          <note>
            (Applåder)
          </note>
          <note type="speaker">
            Anf. 5 GUDRUN SCHYMAN (v):
          </note>
          <note>
            Fru talman! Vi har nyss bakom lykta dörrar haft samma debatt
            i Utrikesnämnden på Slottet. Uppriktigt sagt förstår inte jag
            varför vi skulle dra in kungen i det här. Och uppriktigt sagt
            förstår inte jag varför vi inte kan offentliggöra de papper som
            det nu hänvisas och som det kommer att hänvisas till under debattens
            gång. Jag har läst papperen och kan inte se att det skulle skada
            Sverige som nation eller vårt rykte i omvärlden. Jag har läst
            vad de borgerliga regeringsrepresentanterna sade. Jag är inte
            ense med dem om vad de har sagt, utan tycker att de har uttryckt
            sig för svagt vad gäller brotten mot mänskliga rättigheter. Jag
            har också läst vad den svenske statsministern sagt och tycker
            att han har uttryckt sig klumpigt och onyanserat. Jag tycker att
            han har varit överdrivet positiv till den ekonomiska utvecklingen
            och underdrivit den politiska utvecklingen och de katastrofala
            demokratiska brister som finns i Kina.
          </note>
          <note>
            Det är bra om hela svenska folket kan få läsa det här. Jag skulle
            gärna vilja fråga statsministern: Vore det inte lämpligt att just
            i det här läget faktiskt lägga papperen på bordet? Om vi i denna
            debatt i kammaren i dag kan få en politisk samstämmighet om denna
            uppfattning tycker jag att vi använt den här debatten till någonting
            konstruktivt. Jag hoppas att de andra partierna instämmer i detta.
          </note>
          <note>
            Vad frågan gäller är ju diskussionen om politisk stabilitet.
            Vad är det egentligen för något? Det är väl inte konstigt att
            många människor, inklusive jag själv, blev upprörda över Göran
            Perssons uttalanden i radion. Han talar om politisk stabilitet
            på ett mycket känslomässigt och engagerat sätt. Men språket är
            inte bara bokstäver på ett papper som man kan ta del av när man
            läser samtalsuppteckningar. Språket är också inlevelsen, intonationen
            och betoningen. Kroppsspråket - som Göran Persson brukar använda
            sig av, men som vi inte kunde se då han talade i radion - kunde
            vi höra på betoningen.
          </note>
          <note>
            Det är ställt utom allt tvivel att det var en entusiastisk statsminister
            som talade om värdet av den politiska stabiliteten för den ekonomiska
            utvecklingen.
          </note>
          <note>
            Han lät lika entusiastisk som han brukar göra när han talar i
            denna talarstol om samarbetet med Centern.
          </note>
          <note>
            Det är väl inte så lätt för alla lyssnare att då förstå att nu
            talar Göran Persson om politisk stabilitet på ett sådant sätt
            att det inte innehåller några som helst värderingar. Vanligtvis
            brukar det vara fullt med positiva värderingar. Men nu är han
            i Kina. Nu talar han för affärsfolket, och nu talar han värderingsfritt
            och neutralt. Jag, och många med mig, uppfattade det inte så,
            utan precis tvärtom - statsministern är entusiastisk.
          </note>
          <note>
            Vi som är oerhört bekymrade över sakernas tillstånd i Kina, över
            övergreppen, över massakern, över morden och över arresteringarna
            tyckte då, Göran
          </note>
          <note>
            Persson: Nu går det för långt. Nu har affärsintressena och de
            ekonomiska intressena fått för stor plats. Så får det inte vara
            när Sveriges statsminister åker ut. Det måste finnas en balans
            och det måste finnas en utveckling i Sveriges syn på Kinas utveckling.
            Det går inte att säga att det jag sade ligger inom ramen för vad
            den borgerliga regeringen sade.
          </note>
          <note>
            Man kan inte ursäkta någonting dåligt med någonting som var dåligt
            eller ännu sämre för att få det att framstå som bra. Det skall
            finnas en utveckling i
          </note>
          <note>
            Sveriges Kinapolitik, och den utvecklingen, Göran
          </note>
          <note>
            Persson, måste innebära att vi, i takt med att den ekonomiska
            utvecklingen i Kina framåtskrider - men där vi kan se att utvecklingen
            vad gäller de mänskliga rättigheterna går åt fel håll - måste
            lägga all vår kraft på att höja vår röst vad gäller bristen på
            mänskliga rättigheter.
          </note>
          <note>
            Det innebär att den nuvarande socialdemokratiska regeringen med
            all kraft och mycket högre än den borgerliga regeringen måste
            ta upp de här bristerna och kritisera dem, först på den politiska
            dagordningen. Därefter får de ekonomiska intressena komma.
          </note>
          <note>
            Sedan får detta sammantaget bli en väl balanserad hållning, men
            så var det inte.
          </note>
          <note>
            Visst, nu är det gjort. Men låt oss använda den här debatten
            till att vara mycket tydliga och låt oss utkräva ansvar inte bara
            av vår statsminister utan av alla politiska partier och, vill
            jag säga, näringslivets företrädare, som ju är en del av vårt
            land och som är en del när det gäller att forma den utrikespolitik
            som förs. De har väl också ett ansvar för att inte bara tala lok
            och telefoner utan också tala om brott mot mänskligheter. De hyllningar
            som de har förmedlat till
          </note>
          <note>
            Göran Persson är fantastiska. Men jag vill också höra
          </note>
          <note>
            Göran Persson säga att näringslivets företrädare har ett politiskt
            ansvar när de utvecklar sina ekonomiska kontakter. De skall också
            på sin dagordning ta upp kritik mot brotten mot de mänskliga rättigheterna.
            Det är värdigt en demokrati, som vi ju är överens om att
          </note>
          <note>
            Sverige är och som vi vill att också Kina skall bli.
          </note>
          <note>
            (Applåder)
          </note>
          <note type="speaker">
            Anf. 6 MARIANNE SAMUELSSON (mp):
          </note>
          <note>
            Fru talman! Statsministern borde aldrig ha åkt till
          </note>
          <note>
            Kina. Det visar med all tydlighet den debatt som uppstått efter
            Kinaresan, och det framförde vi innan statsministern åkte till
            Kina. Vi framförde både till honom och till näringsdelegationen
            att man, när man ändå valde att åka, på ett tydligt sätt skulle
            framföra problemet med de mänskliga rättigheterna och också begära
            att få träffa någon av de fängslade som har förtryckts.
          </note>
          <note>
            För litet mindre än två år sedan valde FN att lägga en kvinnokonferens
            i Kina. Då uppstod en stor debatt i Sverige bland folkrörelserna
            om huruvida man skulle åka till Kina eller inte. Man ansåg nämligen
            att
          </note>
          <note>
            Kina var ett land som förtryckte fri- och rättigheterna för sina
            medborgare. Det var en het debatt. Många hävdade att det var fel
            av FN att lägga konferensen i
          </note>
          <note>
            Kina, därför att man på så vis skulle lyfta den regimens anseende.
            Om statsministern då hade valt att åka tror jag att vi inte ens
            skulle ha haft kvar den regering som vi har i dag. Man valde att
            skicka vice statsministern.
          </note>
          <note>
            Samma debatt pågår fortfarande ute bland folkrörelserna. Det
            har inte skett några stora förändringar i fråga om förtrycket
            av de mänskliga rättigheterna i
          </note>
          <note>
            Kina. Det är samma politiska situation i Kina. Ändå väljer statsministern
            att åka och hänvisar till att han, eftersom Chirac och Kohl varit
            där, också behöver få åka dit.
          </note>
          <note>
            Jag tycker inte att det finns någon som helst anledning för Sverige
            att gå ifrån tidigare syn - att mänskliga rättigheter är en viktig
            angelägenhet i svensk politik och att vi därför på olika sätt
            vill visa det. Ett sätt att visa det är att inte skicka statsministern
            med en stor näringsdelegation till Kina. Det hade naturligtvis
            varit betydligt bättre att skicka näringsministern på denna resa.
            Om man kommer till Kina med 70 företrädare för näringslivet kan
            kineserna inte uppfatta det som något annat än att Kina är ett
            land där det är otroligt angeläget att få in en fot på den stora
            marknaden. Därför tar man t.o.m. med sig statsministern för att
            visa att de politiska problemen kanske inte längre är så stora,
            utan man accepterar regimen bara man får komma åt den marknaden.
          </note>
          <note>
            För mig är det en jättestor besvikelse. Jag upplever att Socialdemokraterna
            har lämnat mycket av sin solidaritetspolitik i och med den här
            resan. Det bekymrar mig. Jag skulle önska att statsministern kunde
            vara så pass ödmjuk att han sade till svenska folket:
          </note>
          <note>
            Det var kanske inte så bra att jag reste. Jag borde kanske ha
            gjort en gränsdragning här för Kinas folk och stannat hemma. I
            stället väljer statsministern, vilket också bekymrar mig väldigt
            mycket, att blåsa upp sig extra mycket och att definitivt inte
            tala i ödmjuk ton om den situation som råder - uttalanden som
            skildrats i Sverige på ett sådant sätt att svenskarna i alla fall
            fått uppfattningen att den politiska stabiliteten och marknaden
            i Kina är viktigare för regeringen än de mänskliga rättigheterna.
          </note>
          <note>
            Därför, fru talman, skulle jag vilja att vi fick en tydligare
            redogörelse av statsministern för vad det var man tog upp och
            när man gjorde det när det gäller de mänskliga rättigheterna.
            Var det någon gång som man begärde att få träffa några av dem
            som sitter fängslade? Tog man upp Tibetfrågan? Där kan vi ju se
            allt tydligare tecken på förtryck. Jag skulle också vilja ha en
            redogörelse från statsministern för hur han i fortsättningen tänker
            agera när det gäller Kinas situation.
          </note>
          <note>
            Det är något märkligt. Först fick Sverige en plats i säkerhetsrådet.
            Sedan fängslades en av de unga demokratirörelseföreträdarna. Det
            var strax innan statsministern skulle åka. Ändå väljer statsministern
            att åka.
          </note>
          <note>
            Är det så att man från socialdemokratiskt håll har minskat på
            sina krav på internationell solidaritet till förmån för att hela
            tiden kunna vara positiv för att kunna komma in på en marknad
            som visserligen betyder mycket för vår industri - och det är inte
            oviktigt -
          </note>
          <note>
            men som kanske skulle få betydligt bättre effekt när man reser
            med sådana här delegationer om man väljer den nivå för vilken
            man ändå utsett en näringsminister? Jag hoppas att vi får en redogörelse
            som är tydligare än den vi tidigare fått. Jag håller med Gudrun
          </note>
          <note>
            Schyman om att de hemligstämplade papperen borde kunna få bli
            offentliga, så att vi tydligt kan se vad statsministern gjorde
            för de mänskliga rättigheterna i
          </note>
          <note>
            Kina.
          </note>
          <note>
            (Applåder)
          </note>
          <note type="speaker">
            Anf. 7 ALF SVENSSON (kd):
          </note>
          <note>
            Fru talman! Det här är inte en dag då Göran Perssons uttalanden
            behöver repeteras ännu en gång. Vi har fått dem återgivna för
            oss många gånger, och vi har känt synnerligen stor häpnad. Det
            är heller inte en eftermiddag då vi egentligen behöver resonera
            om vårt lands statsminister uttryckt sig olämpligt eller ej.
          </note>
          <note>
            Det vet vi alla att han har gjort, även om några i hans närhet
            inte vågar eller inte vill tillstå det.
          </note>
          <note>
            Detta är ett tillfälle då statsministern har möjlighet att befria
            sig från följderna av ett osedvanligt olyckligt uttalande. Det
            handlar inte om att någon tror att
          </note>
          <note>
            Göran Persson förespråkar diktaturen. Men jag är helt övertygad
            om att alla i denna kammare och alla som lyssnar anser att en
            statsminister i en demokrati under inga omständigheter får uttrycka
            sig på ett sådant sätt att diktatorer kan nyttja det sagda för
            att legitimera eller på det ringaste sätt skapa respekt eller
            förståelse för sitt vidriga totalitära styre. Men det är vad Sveriges
            statsminister bevisligen har gjort. Det är därför vår oavvisliga
            plikt att reagera.
          </note>
          <note>
            Det är mänskligt att fela. Ingen av oss kan med bevarad trovärdighet
            hävda att vi är fria från misstag eller att vi aldrig råkar ut
            för att tungan slinter. Det är faktiskt rent omänskligt att försöka
            sig på falskspelet att presentera sig själv som felfri.
          </note>
          <note>
            I dag har Göran Persson ännu en möjlighet att tillstå att också
            han, precis som alla andra, inser att hans uttalande var felaktigt.
            Gör det, Göran Persson!
          </note>
          <note>
            Ta nu tillfället i akt och visa att Sveriges statsminister är
            beredd att stärka respekten för politik och politiker!
          </note>
          <note>
            Personligen är jag helt övertygad om att Göran Persson och politiken
            i stort tjänar på att Göran Persson inte framhärdar i halsstarrighet.
          </note>
          <note>
            Det finns en risk för oss alla i alla partier att vi så till
            den grad fångas av den ekonomiska tillväxtens roll och betydelse
            att vi glömmer att ekonomisk tillväxt är ett medel, inte ett mål.
            Vi får aldrig acceptera att människovärdet kränks och att politiken
            brutaliseras för att ekonomisk tillväxt skall kunna äga rum. Det
            är detta som sker i Kina. Det är detta som är den kinesiska stabiliteten.
            Men den ekonomiska tillväxten är till för människorna, inte vice
            versa. Det måtte vi väl vara överens om!
          </note>
          <note>
            Jag vet med mig att jag under mitt besök i Kina uttryckte beundran
            för den ekonomiska tillväxten där, samtidigt som jag så gott som
            uteslutande ägnade mitt besök åt att kritisera kränkningar av
            mänskliga frioch rättigheter. Om jag uttalade mig på ett sådant
            sätt att detta skulle kunna nyttjas mot demokratirörelser och
            dissidenter, ber jag oförbehållsamt om ursäkt. Att be om ursäkt
            är det enklaste av alla konstitutionella medel. Använd det instrumentet,
            Göran Persson, och svenska folkets respekt för Göran Persson skulle
            växa!
          </note>
          <note>
            I Kina förtrampas människovärdet på det mest hänsynslösa sätt.
            Ofantligt många familjer har söner och döttrar internerade under
            vedervärdiga förhållanden. Ungdomarna terroriseras därför att
            de vågat visa intresse för demokrati och elementära fri- och rättigheter.
            I dessa familjer finns inga berömmande ord för politisk stabilitet
            eller ekonomisk tillväxt. Den ekonomiska tillväxten är ju ett
            faktum i sydöstra Kina.
          </note>
          <note>
            I de familjer där fäder och mödrar trakasseras därför att de
            vågar yppa sin religiösa tro eller sin mot regimen avvikande politiska
            övertygelse trängtas och traktas det efter en gnutta ljus och
            förståelse i det kompakta totalitära mörkret. Där hoppas man att
            den s.k. stabiliteten skall rämna. Man förväntar i synnerhet att
            västvärldens demokratier skall hjälpa till med detta.
          </note>
          <note>
            Svenska folket har hört Göran Perssons ordval och tonläge i radio
            och TV. För de allra flesta är det helt obegripligt att också
            vårt lands utrikesminister försöker sig på att hävda att det inte
            låg någon värdering i
          </note>
          <note>
            Göran Perssons uttalande om en stabil politisk utveckling.
          </note>
          <note>
            Låt mig i all vänlighet få säga till utrikesministern och utrikesförvaltningen:
            Visa åtminstone en gnutta respekt för det svenska folkets förmåga
            att uppfatta ord och tal! Man kan dribbla med siffror och summor
          </note>
          <note>
            - det finns gott om exempel på det - men man kan också försöka
            förvilla och dribbla med bokstäver och ord. Det är precis lika
            oacceptabelt.
          </note>
          <note>
            Det existerar inget eget språkbruk för regeringskansliet eller
            för socialdemokratiska ministrar. Försök inte att framställa statsministerns
            Kina-uttalande som något som oppositionen försöker nyttja för
            att komma åt statsministern! Läs A-pressens kommentarer!
          </note>
          <note>
            Folkbladet Östgöten undrar vad Persson sysslar med och vilka
            rådgivare som han omger sig med. Länstidningen i Östersund påtalar
            att det bästa som Persson kan göra är att be om ursäkt för att
            tungan slant. I Nya
          </note>
          <note>
            Norrland funderar man över om s-ledaren har fått hjärnsläpp etc.
            Så låter det i socialdemokratisk press.
          </note>
          <note>
            Det är inte ovanligt att man i politiska sammanhang försöker
            att förklara bort och tyda på speciella sätt, men det finns alltid
            en värdering i en jämförelse.
          </note>
          <note>
            Om man säger att ett hus är mer stabilt än ett annat har man
            gjort en jämförelse och en värdering. Försök er inte på att förneka
            detta, för det blir tragikomiskt!
          </note>
          <note>
            Göran Persson jämförde stabiliteten i Kina med instabiliteten
            i Ryssland.
          </note>
          <note>
            Fru talman! Om jag har gjort ett uttalande i Kina som borde ha
            varit annorlunda ber jag om ursäkt. Nu har Göran Persson sin chans
            att göra detsamma. Varsågod.
          </note>
          <note>
            (Applåder)
          </note>
          <note>
            Anf. 8 Statsminister GÖRAN
          </note>
          <note type="speaker">
            PERSSON (s):
          </note>
          <note>
            Fru talman! Jag skall börja med att vända mig till
          </note>
          <note>
            Lars Tobisson. Han ställde två frågor i slutet av sitt anförande.
            Den första var om vi i fortsättningen skulle förankra känsliga
            beslut vad gäller besöksutbyte. Ja, det är min bestämda ambition,
            Lars Tobisson. Den andra frågan var om jag medger att jag har
            gjort fel -
          </note>
          <note>
            en debatt som näst intill filosofiskt nu kretsar runt i kammaren.
            Jag har mycket tydligt talat om vad jag har menat och hur det
            skall tolkas.
          </note>
          <note>
            Alf Svensson säger att han har uttryckt sig beundrande om den
            kinesiska utvecklingen och om detta används på ett felaktigt av
            t.ex. regimen i Kina, är han i ett sådant läge beredd att be om
            ursäkt. Jag har precis samma uppfattning. Om mitt uttalande skulle
            missbrukas eller misstolkas är detta ingenting som jag lever lätt
            med. Det berör mig djupt in i märgen. Men vad jag inte kan leva
            med och inte kan falla undan för är när man tar ett partipolitiskt
            grepp i Sverige för att komma åt mig. Det är där misstroendeförklaringen
            från Folkpartiet kommer in i bilden, en misstroendeförklaring
            som riktas emot mig utan att jag över huvud taget har haft chans
            att vara hemma för att ha ett samtal eller ta en diskussion.
          </note>
          <note>
            Jag ville ha den här debatten i förra veckan för att rensa luften.
            Men, som sagt, vid det tillfället var riksdagen hemförlovad. Det
            beklagar jag. Men om det enligt Alf Svenssons formel är så att
            hans beundran för den kinesiska utvecklingen i ekonomiskt avseende
            skulle missbrukas ber han gärna om ursäkt. Om mitt uttalande skulle
            missbrukas i Kina ber jag gärna om ursäkt, självfallet. Men det
            är ju inte detta som debatten har handlat om. Den har handlat
            om vad jag faktiskt har sagt. Mot den bakgrunden har vi i dag
            haft en genomgång på Utrikesnämnden av en lång rad uttalanden
            från tidigare ministrar om t.ex. uttrycket stabilitet.
          </note>
          <note>
            Jag tycker att Gudrun Schymans begäran i allra högsta grad är
            rimlig. Jag har ingenting emot att mina samtalsanteckningar blir
            offentliga. Och jag har inte heller någonting emot - efter ett
            samråd med de borgerliga partierna - att samtalsanteckningar från
            den borgerliga tiden också kan göras offentliga i de delar som
            rör svenska samtalsanteckningar. Vad t.ex. kineserna säger är
            faktiskt förbehållet dem att hantera, och där kan vi inte släppa
            hemligstämpeln. Men för att rensa luften och för att se hur linjen
            har sett ut genom åren har jag ingenting som helst emot att det
            offentliggörs vad vi själva har sagt, om vi kan bli överens om
            en sådan sak.
          </note>
          <note>
            Olof Johansson talade om stabilitet och instabilitet. Vi kommer
            alldeles strax i kammaren att ha en debatt om försvarspolitiken.
            Då kommer moderaterna att hävda att läget i Ryssland är så instabilt
            att vi inte har möjlighet att reducera vår försvarskapacitet.
            Om några tiotals minuter är det moderaterna som står här och talar
            om instabilitet i Ryssland för att vi skall bibehålla en hög nivå
            på svenskt försvar. Men när jag talar om instabilitet i Ryssland
            är det av sådant slag att det i den moderata världen anses näst
            intill nödvändigt att angripa mig såsom anhängare av diktatur.
          </note>
          <note>
            Det finns ingen rim och reson i den debatten, verkligen inte.
          </note>
          <note>
            Det fanns något slags inslag i både Gudrun Schymans och Marianne
            Samuelssons inlägg av att det skulle vara fult att stödja svenskt
            näringsliv utomlands. Jag tycker inte det. Det är åtskilliga tiotusentals
            jobb i Sverige som i praktiken är beroende av exportindustrierna.
            Det var säkert ytterligare tusentals jobb som klarades under denna
            resa. Det är faktiskt någonting som vi kan hjälpas åt med, men
            det innebär ju inte att vi skall vara svaga i vår kritik mot överträdelser
            när det gäller demokrati och mänskliga rättigheter.
          </note>
          <note>
            Det går att kombinera dessa två roller. Just vår trovärdighet
            avgörs av hur skickliga vi är på att kombinera de två rollerna.
          </note>
          <note>
            Sedan blir jag litet förvånad när jag återigen hör resonemanget
            att mitt tonfall i Eko-sändningen skulle ha varit särskilt uppskattande.
            Gudrun Schyman kunde t.o.m. avläsa kroppsspråket från andra sidan
            jordklotet. Jag har i dag på morgonen hört detta också från andra
            politiker. Om man bygger kritik på tonfallet i en eko-sändning
            då tycker jag att vi har kommit ganska långt bort ifrån det som
            är möjligt att hantera i en debatt. Låt oss hålla oss till det
            som bokstavligen har sagts och försöka att kritisera och bemöta
            detta.
          </note>
          <note>
            Lars Leijonborg, jag väntar fortfarande på att få höra Folkpartiets
            uppfattning om misstroendefrågan.
          </note>
          <note>
            Folkpartiet kan ju inte dra i gång den här debatten och låta
            frågan ligga öppen under två veckor. Såvitt jag förstår har ni
            efter ett partistyrelsemöte sagt att ni skall rikta misstroendeförklaring
            mot regeringen och mot mig. Men lägg fram det då i debatten så
            att det blir sagt, så att vi vet vad som gäller. Det är orimligt
            att på det här sättet gå som katten kring het gröt.
          </note>
          <note>
            Folkpartiet får faktiskt bestämma sig.
          </note>
          <note>
            (Applåder)
          </note>
          <note type="speaker">
            Anf. 9 LARS TOBISSON (m):
          </note>
          <note>
            Fru talman! Göran Persson vill inte klart och tydligt ta tillbaka
            det som han har sagt om den politiska stabiliteten i Kina. Varför?
            frågar man sig. Vad är det som gör att Göran Persson inte kan
            erkänna att det som han sade i Kina var dumt och omdömeslöst eller
            åtminstone att det var fel i sak. I stället söker han nu skydd
            bakom tidigare uttalanden av borgerliga statsråd. Jag instämmer
            i det som Lars Leijonborg sade, att det inte finns någonting i
            dem som kan ha skänkt inspiration till Göran Persson när han har
            sysslat med sina utläggningar.
          </note>
          <note>
            Observera! Som framgått av en artikel i Dagens
          </note>
          <note>
            Nyheter av i dag reste Carl Bildt aldrig till Kina som statsminister,
            därför att han inte ville möta och samspråka med den Li Peng som
            hade ansvaret för blodbadet på Himmelska fridens torg.
          </note>
          <note>
            Kan det vara så att statsministern inte förstår att han har begått
            ett misstag? Är statsministern så okunnig om demokratins och diktaturens
            inneboende väsen att han inte förstår att det som han har sagt
            är fel? Är inte Sveriges regering tillräckligt väl underrättad
            i vår världs moderna historia för att inse att förtryckets stabilitet
            bara är skenbar? Vilken stabilitet har den regim som tvingas köra
            över sina egna medborgare med stridsvagnar? Vilken stabilitet
            har den regim som tar till maskingevärseld när argumenten tar
            slut?
          </note>
          <note>
            Inser inte statsministern att uttalandet var ett slag under bältet
            på Rysslands och Kinas demokrater och en dunk i ryggen på despoterna
            i Peking och på de brunröda reaktionärerna i Moskva? Inser inte
            Göran
          </note>
          <note>
            Persson hur lätt det är att bli en del av diktaturens propaganda?
          </note>
          <note>
            Stabilitet har alltid varit förtryckets försvar och legitimitet.
            Så var det på vår kontinent på 30-talet. Så är det i Kina i dag.
            Ofrihet och de avvikandes förnedring har alltid varit den tribut
            som man har sagts vara tvungen att betala för stabilitet, för
            ekonomisk utveckling eller för att tågen skall gå i tid.
          </note>
          <note>
            Inser inte statsministern att hans uttalande är ett eko av tyrannernas
            egen retorik? Inser han inte att stabilitet har varit det kinesiska
            ledarskapets främsta slagord sedan slutet av 1970-talet? Eller
            avspeglar
          </note>
          <note>
            Göran Perssons uttalanden någon uppfattning i sak?
          </note>
          <note>
            Det kan väl inte vara så att Göran Persson tror att det han sade
            var riktigt? Talar statsministern av okunnighet eller av övertygelse?
            Detta är viktigt. Vilket samhällssystem betraktar han som det
            mest stabila - diktaturen eller demokratin? Vilken rekommendation
            skulle statsministern ge regeringen i Peking - fria demokratiska
            val med risk för maktskifte eller status quo med så kallad politisk
            stabilitet?
          </note>
          <note>
            Vi moderater har vädjat till statsministern att besinna sig.
            Vi föreslog i går ett uttalande från utrikesutskottet som skulle
            uttrycka enighet bakom en svensk
          </note>
          <note>
            Kinapolitik som inte syftar till politisk stabilitet utan till
            politisk utveckling mot demokrati, frihet och rättvisa. Tyvärr
            verkar vi ha talat för döva öron. Det är olyckligt för Sverige
            och för svensk utrikespolitik.
          </note>
          <note>
            Men det är naturligtvis mest olyckligt för de hundratusentals
            - för att inte säga miljoner - människor i såväl Kina som Ryssland
            som sätter hopp till västvärldens ledare om stöd i kampen för
            och utvecklingen av demokrati, rättsstat och marknadsekonomi.
          </note>
          <note>
            Saklighet, anständighet och svensk utrikespolitisk enighet -
            allt detta kräver att Göran Persson klart och tydligt tar tillbaka
            sitt uttalande om den politiska stabiliteten i Kina. Göran Persson
            har en sista chans på två minuter. Ta den!
          </note>
          <note>
            (Applåder)
          </note>
          <note type="speaker">
            Anf. 10 OLOF JOHANSSON (c):
          </note>
          <note>
            Fru talman! Utrikespolitiken är inte ett område som lämpar sig
            för vanligt slagsmål. Det är därför vi har en utrikesnämnd - för
            att, som jag trodde, kunna tala öppet med varandra om sekretessbelagda
            ting och för att försöka komma varandra närmare. Det har tyvärr
            inte märkts särskilt mycket i denna debatt. Från
          </note>
          <note>
            Centerpartiets sida vill vi eftersträva att försöka se var de
            gemensamma nämnarna till sist finns i den här frågan. Vi har framfört
            kritik. Även om Lars Leijonborg är lomhörd, är det så. Den kritiken
            är berättigad, menar vi. Den bör också leda till lärdomar för
            framtiden. Det är därför den framförs.
          </note>
          <note>
            Dessutom borde egentligen hela denna diskussion handla om på
            vilket sätt Sverige, som ett öppet demokratiskt land med relationer
            med Kina dit statsministern åker - vilket väl är förutsättningen
            för att kunna träffa höjdarna där och tala direkt med dem, någon
            annan hade väl inte fått göra det - skall kunna utnyttja denna
            situation. Frågan är: Hur? På vilket sätt driver
          </note>
          <note>
            Sverige kampen vidare för de mänskliga fri- och rättigheterna
            i Kina och annorstädes där de förtrampas?
          </note>
          <note>
            Detta borde vara huvudfrågan. Men jag utgår ifrån att vi i de
            politiska partierna också är beredda att tydliggöra detta i det
            kommande betänkandet om mänskliga fri- och rättigheter här i riksdagen.
            Det är viktigt att så sker, så att misstänkliggöranden och annat
            kommer i bakgrunden för den här debatten. Detta handlar nämligen
            om Sverige, och bilden av Sverige utanför vårt lands gränser.
          </note>
          <note>
            Därför är de politiska partierna naturligtvis också förpliktade
            att ägna sig åt de enskilda fallen och åt att stödja dem som drabbas
            av förtrycket i Kina och deras familjer. Vi bör backa upp Amnesty
            International i dess arbete. Detta är en huvuduppgift. Vi skall
            inte låta krämarfilosofin ta över skyddet för de mänskliga fri-
            och rättigheterna.
          </note>
          <note>
            Låt mig till sist säga att jag tycker att det är viktigt att
            de politiska partierna använder de konstitutionella vapnen på
            ett försiktigt sätt. Lars Leijonborg använder en del av sin dyrbara
            tid till att kritisera mig. Han borde i stället ha utvecklat sitt
            partis syn på hur man använder frågan om misstroendeförklaring.
            Nu råkar det vara så konstigt att samtidigt som Folkpartiet gick
            till attack mot Göran Persson bjöd partiet ut sig självt i en
            artikel i Dagens Nyheter - till expeditionsministären Persson,
            antar jag. Det vore bra om det lilla ordet eftertanke någon gång
            kunde utnyttjas även i politiken, och i alla partier.
          </note>
          <note>
            (Applåder)
          </note>
          <note type="speaker">
            Anf. 11 LARS LEIJONBORG (fp):
          </note>
          <note>
            Fru talman! När jag blev politiskt medveten på 60-
          </note>
          <note>
            talet fanns på sina håll en ohöljd beundran för Mao
          </note>
          <note>
            Zedongs Kina. Inte minst i tredje världen fanns många länder
            som ville kopiera det som man uppfattade som något oerhört framgångsrikt.
            Också bland så kallade intellektuella i väst fanns en stor beundran
            för Mao
          </note>
          <note>
            Zedong och hans verk.
          </note>
          <note>
            Från liberalt håll varnade vi för detta och sade att vi inte
            vet vad som är sanning, men vad vi däremot vet är att det som
            möjligen har uppnåtts har uppnåtts med hjälp av hårt förtryck.
            Men dessa invändningar viftades bort. Efter Maos död stod det
            klart att Maokulten vilat på en enorm propagandabluff och på statistikförfalskning
            i kolossalformat. På liknande sätt som Hitlers propagandaministerium
            framgångsrikt lurade besökare i Tyskland på 30-talet lät sig naiva
          </note>
          <note>
            Kinaresenärer villigt förföras.
          </note>
          <note>
            Nu är det återigen många som uttalar beundran för
          </note>
          <note>
            Kina. Den här gången är inte den ekonomiska utvecklingen ett
            bländverk. Ändå tycker jag att det är lika bedrövligt att vissa
            människor än en gång tycks se mellan fingrarna med att de materiella
            framstegen går hand i hand med tortyr och massavrättningar.
          </note>
          <note>
            Varför har vi hamnat i den situation vi nu befinner oss i? Alf
            Svensson har redan citerat ur den socialdemokratiska tidningen
            Nya Norrland i Härnösand. Jag vill återge något ur en annan ledare
            i samma tidning.
          </note>
          <note>
            Man skriver att statsråden och före detta kommunalråden Persson
            och Sundström har varit i Kina. Det har resulterat i uttalanden
            som avslöjar brister i de senaste årtiondenas ideologiska skolning
            inom socialdemokratin. Varken Persson eller Sundström tycks ha
            riktig kläm på den demokratiska kärnan i den socialdemokratiska
            ideologin. Det är pinsamt.
          </note>
          <note>
            Säg inte att det bara är Folkpartiet som har missförstått uttalandena.
            En bred svensk opinion har också gjort det i så fall. En socialdemokratisk
            analytiker menar att förklaringen inte är att vi andra missförstår,
            utan att Göran Persson på grund av bristande ideologisk skolning
            har uttryckt sig felaktigt.
          </note>
          <note>
            Göran Persson talar om att vi för en filosofisk debatt om att
            han skall be om ursäkt. Men den är inte filosofisk - den är oerhört
            konkret. Vi har överenskommit debattregler som innebär att statsministern
            både får börja och avsluta debatten. Han har haft chansen att
            ta tillbaka det han har sagt. Han har nu en sista chans att göra
            det. Vi i Folkpartiet har inte här i kammaren rest frågan om misstroendevotum,
            just därför att vi tycker att det är rimligt att statsministern
            får goda möjligheter att inför riksdagen och den svenska allmänheten
            ta tillbaka det han har sagt.
          </note>
          <note>
            Men är det så att han inte gör det, då menar vi att denna fråga
            är så grundläggande för vårt förtroende för Göran Perssons förmåga
            att företräda Sverige i andra länder att misstroendeförklaring
            är ett fullt rimligt konstitutionellt instrument. Men det är inte
            vi som avgör denna fråga, utan Göran Persson kan själv ta sig
            ur den låsning han talar om. Som jag sade förut:
          </note>
          <note>
            Alla väntar på det här steget, men det är bara Göran
          </note>
          <note>
            Persson som kan ta det.
          </note>
          <note>
            (Applåder)
          </note>
          <note type="speaker">
            Anf. 12 GUDRUN SCHYMAN (v):
          </note>
          <note>
            Fru talman! Det är ju möjligt att det brister i den ideologiska
            skolningen litet här och där, men låt oss då göra något åt det.
            Låt oss dra in en större krets människor i den debatt som jag
            tycker att det vore väldigt bra om vi fick i gång i Sverige om
            förhållandet mellan de ekonomiska intressena och intresset för
            de mänskliga rättigheterna. Låt oss ta Kina som exempel eftersom
            det är så aktuellt, det har ju av olika skäl blivit det.
          </note>
          <note>
            Jag är väldigt glad att Göran Persson har samma uppfattning som
            jag i fråga om att offentliggöra -
          </note>
          <note>
            naturligtvis bara de delar som är svenska - den socialdemokratiska
            regeringens samtal med kinesiska företrädare. Jag utgår från att
            också de borgerliga partierna är intresserade av att offentliggöra
            den borgerliga regeringens samtal med de kinesiska företrädarna.
            Då har vi ett bra utgångsmaterial för en seriös och intellektuellt
            hederlig politisk debatt där vi just skall ställa denna mycket
            viktiga fråga: Hur ser vi på balansen mellan å ena sidan de ekonomiska
            intressena och å den andra utvecklingen av de demokratiska frioch
            rättigheterna? Det är en mycket viktig fråga att ställa och en
            mycket viktig debatt att föra.
          </note>
          <note>
            Jag tycker inte alls, Göran Persson, och Vänsterpartiet tycker
            inte alls att det är fult att stödja svenskt näringsliv i Kina.
            Det tycker vi inte alls. Många av de produkter som Sverige säljer
            - det gäller både telefoner och lok - är en oerhört viktig del
            när det gäller att bygga en infrastruktur som gör det möjligt
            för människor i ett så stort land som Kina att utveckla de demokratiska
            fri- och rättigheterna. Det handlar om att tala med varandra och
            resa till varandra. En väl fungerande infrastruktur är en ovärderlig
            del i den demokratiska utvecklingen. Det är naturligtvis väldigt
            bra om
          </note>
          <note>
            Sverige kan delta i det arbetet. Det är viktigt i Kina och det
            är viktigt i Sverige. Det är inget fult i det.
          </note>
          <note>
            Men glöm då inte bort att samtidigt ta med kritiken mot morden,
            massakrerna och arresteringarna!
          </note>
          <note>
            Sätt detta på den plats på dagordningen där det skall stå för
            att bli väl synligt för de kinesiska ledarna! Att det inte har
            blivit så är det som många av oss är kritiska mot.
          </note>
          <note>
            Göran Perssons mening är att det bara var i Dagens eko det inte
            blev synligt, att det bara var av svenska öron det inte blev hört.
            Vi såg inte kroppen
          </note>
          <note>
            Göran Persson, och jag såg den naturligtvis inte heller, men
            jag hörde precis som många andra. Om det nu var så att det var
            mycket tydligt för de kinesiska ledarna, så kommer det rimligen
            att framgå av samtalsuppteckningarna. Jag tycker inte att det
            gjorde det.
          </note>
          <note>
            Men låt oss till en allmän debatt bjuda in Amnesty
          </note>
          <note>
            International och alla människorättsorganisationer!
          </note>
          <note>
            Också de i Kina som vill föra den här debatten kommer ju genom
            sitt internationella samarbete att kunna göra det. Jag tycker
            att det vore bra.
          </note>
          <note>
            Sedan tycker inte jag att den här affären har den digniteten
            att man skall tillgripa de yttersta konstitutionella möjligheterna,
            dvs. att fälla en nu sittande svensk regering. Vänsterpartiet
            kommer inte att medverka till det. Vi har mycket kritik mot den
            socialdemokratiska regeringen, framför allt när det gäller bristen
            på initiativ i arbetslöshetsbekämpningen, men vi tänker inte använda
            den här utrikespolitiska fadäsen till att fälla den nu sittande
            regeringen.
          </note>
          <note>
            (Applåder)
          </note>
          <note>
            Anf. 13 MARIANNE
          </note>
          <note type="speaker">
            SAMUELSSON (mp):
          </note>
          <note>
            Fru talman! I stället för att svara på mina frågor om regeringens
            syn på de mänskliga rättigheterna och på hur man agerar i Kina,
            väljer statsministern att kritisera Miljöpartiet för att inte
            stödja svenskt näringsliv. Det är för mig mycket förvånande, för
            det är inget som vi någonsin har sagt. Vi tycker att det är viktigt
            att svenskt näringsliv har möjligheter att konkurrera på en internationell
            marknad, det är självklart.
          </note>
          <note>
            Vi har aldrig t.ex. uttryckt att det inte skulle behövas en näringsminister
            i svensk politik. Däremot har vi uttryckt att det kunde ha varit
            en lämplig nivå att skicka näringsministern ihop med denna näringsdelegation
            i stället för att lyfta upp det här på den betydligt högre politiska
            nivå som det innebar att skicka en statsminister. Det ger andra
            signaler till den kinesiska regimen.
          </note>
          <note>
            Vi är fortfarande lika frågande inför statsministerns och regeringens
            agerande när det gäller mänskliga rättigheter. Än mer frågande
            blir jag när jag får höra att det här skall behandlas i Utrikesnämnden.
          </note>
          <note>
            Mänskliga rättigheter har vi väl alltid kunnat diskutera öppet
            i Sveriges riksdag. Det har varit en ganska självklar hållning
            från svenskt håll att man har varit kritisk mot förtryck och mot
            förtryckarregimer. Det borde vara här debatten tas, och det borde
            också vara här som statsministern deklarerar om regeringen har
            bytt fot när det gäller sitt agerande i fråga om mänskliga rättigheter.
          </note>
          <note>
            Fru talman! Jag vill återigen upprepa att jag vill ha ett svar
            från statsministern på hur regeringen, eller statsministern, agerade
            under besöket i Kina. Tog man upp de mänskliga rättigheterna på
            ett tydligt sätt och i så fall vid vilka tillfällen? Visade man
            på den kritik som borde ha varit en självklarhet från svenskt
            håll? Begärde man över huvud taget att få träffa några av de regimkritiker
            som sitter i fängelse i Kina?
          </note>
          <note>
            Jag vill återigen upprepa dessa frågor för att om möjligt få
            ett svar, ett tydligt svar, från regeringen och från statsministern
            i dag.
          </note>
          <note>
            Sedan kan jag uttrycka att jag tycker att det är positiv att
            vi i debatten ha fått höra Moderaterna i så tydliga ordalag företräda
            de mänskliga rättigheterna.
          </note>
          <note>
            Det kanske inte hör till vanligheterna.
          </note>
          <note>
            Jag måste med förvåning vända mig till Olof Johansson som uttryckte
            att ekonomin går före världssamvetet. Jag vet inte om han kan
            få kvinnoförbundet med sig på den åsikten. Den var för mig något
            ny och förvånande.
          </note>
          <note type="speaker">
            Anf. 14 ALF SVENSSON (kd):
          </note>
          <note>
            Fru talman! När jag besökte Kina träffade jag en dissident som
            suttit 23 år i läger. När han lämnade familjen, eller togs ifrån
            den, hade han fyra barn.
          </note>
          <note>
            Under 23 år fick han inget livstecken från sin familj.
          </note>
          <note>
            De fick aldrig besöka honom - inte en brevlapp!
          </note>
          <note>
            Vad det handlar om är inte att pricka Göran Persson, något som
            han tydligen själv tycks tro att vi är ute efter. Som Carl Bildt
            uttrycker saken i dag: "Det är en överdrift att påstå att Göran
            Perssons uttalande i
          </note>
          <note>
            Kina har ställt till stor och irreparabel skada för Sverige."
            Det tror inte vi heller.
          </note>
          <note>
            Men vi vill inte ha ett kommatecken med bland de krafter som
            motarbetar eller tynger ned demokratirörelsen eller dissidenterna.
            Det är vad det handlar om.
          </note>
          <note>
            De skall veta att vi går absolut ända ut när det gäller att försvara
            deras mänskliga fri- och rättigheter. Det talas så mycket om Sverige.
            Det handlar om Sverige och bilden av Sverige - ja visst gör det
            det! Men det handlar ju ytterst om mänskliga fri- och rättigheter
            för dem som sitter bakom lås och bom och som förväntar sig att
            från väst få en gnutta ljus och hopp.
          </note>
          <note>
            Jag tror inte för ett ögonblick att Göran Persson är för diktatur.
            Inte för ett ögonblick!
          </note>
          <note>
            Vi har ett dunkelt förflutet. Jag kommer ihåg -68, när jag var
            i Albanien och såg svenska akademiker en masse sitta under träden
            och ropa: Stalin, Lenin, Mao
          </note>
          <note>
            Zedong! Hoxha, Hoxha, Hoxha! De människorna är naturligtvis inte
            ute ur landet för närvarande. Jag tror inte att Göran Persson
            har några reminiscenser från de gängen.
          </note>
          <note>
            Men se allvarligt på detta. Se mer än bara Sverigebilden, vårt
            ansikte och hur duktiga vi är. Det handlar om de arma människorna
            i vår tids största diktatur. De skall uppleva att deras ledare
            inte kan hämta krut eller ens ett kommatecken som kan användas
            mot de demokratiälskande från en svensk statsminister eller någon
            annan minister.
          </note>
          <note>
            Jag tyckte att Göran Persson var inne på ett bra spår i sin andra
            replik. Men så fastnade han i detta
          </note>
          <note>
            "om". Om det är så att det han sade skulle kunna nyttjas på ett
            sätt som... Då ber han om ursäkt.
          </note>
          <note>
            Men det har ju nyttjats så! Nej, säger Göran Persson ifrån bänken.
            Men vi har fått brev ifrån dissidenter här i Sverige! Vi har läst
            vad Kinakännare säger och vad tidningarna i Kina använder sig
            av. Vi vet att folk är sårade. Stryk om:et! Ta tillfället i akt
            och be om ursäkt:
          </note>
          <note>
            Jag sade att jag beundrar den ekonomiska tillväxten. Sedan talade
            jag om hur man kränker mänskliga fri- och rättigheter i Kina.
            Om det kan användas - jag vet inte om det har gjorts, jag är inte
            så betydelsefull att man använder mina uttalanden - då ber jag
            om ursäkt. Och jag kan be om ursäkt och t.o.m. stryka om:et.
          </note>
          <note>
            Får vi se nu, Göran Persson - stryk om:et! Be oförbehållsamt
            om ursäkt för ett dumt, politiskt uttalande! Konstigare än så
            kan det väl inte vara! Kan vi inte förmänskliga relationerna mellan
            politiker?
          </note>
          <note>
            Det är påven som talar ex cathedra. Gör inte det,
          </note>
          <note>
            Göran Persson!
          </note>
          <note>
            (Applåder)
          </note>
          <note>
            Anf. 15 Statsminister GÖRAN
          </note>
          <note type="speaker">
            PERSSON (s):
          </note>
          <note>
            Fru talman! Låt mig allra först göra klart att det är groteska
            beskyllningar som riktats från talarstolen mot regeringen, mot
            mig och mot socialdemokratin för att vi inte skulle vara tydliga
            i fråga om de mänskliga rättigheterna.
          </note>
          <note>
            Jag har varit i Kina som representant för Sverige och naturligtvis
            också som socialdemokrat. Jag har direkt med det kinesiska ledarskapet
            tagit upp det förtryck som existerar i landet, inte minst i Tibet.
            Det gäller användandet av dödsstraff, hanteringen av politiska
            och religiösa dissidenter och det vi har sett ifrån barnhemmen.
          </note>
          <note>
            Jag har varit tydlig. Jag har varit rak. Jag har, Alf
          </note>
          <note>
            Svensson, sagt samma sak till ledarna som jag säger utanför sammanträdesrummen.
            Det har varit viktigt för mig.
          </note>
          <note>
            Jag vill också säga att man i Folkpartiet inte bara går ett steg
            för långt när man beskyller socialdemokratin, regeringen och mig
            själv för att inte skilja på demokrati och diktatur - det hela
            blir groteskt i sin uppläggning. När man i Folkpartiet utifrån
            detta sedan säger att man skall tillgripa riksdagens skarpaste
            instrument, misstroendeförklaringen, om jag inte ber om ursäkt,
            förstår alla som följer den politiska debatten att Folkpartiet
            då har försatt sig i en situation där man kommer att tvingas att
            använda misstroendeförklaringen.
          </note>
          <note>
            För min del har jag vid flera tillfällen gjort tydligt att jag
            gärna skulle ha sett den här debatten ogjord.
          </note>
          <note>
            Den lämnar ingenting positivt efter sig. Jag känner mig kränkt
            i långa stycken, och jag har sagt att om mitt uttalande - som
            jag avsåg vara värderingsfritt -
          </note>
          <note>
            skulle missbrukas och utnyttjas på fel sätt är jag självfallet
            ledsen för detta och ber om ursäkt för den saken.
          </note>
          <note>
            Men jag vägrar att gå in i det folkpartistiska spelet och störta
            Sverige in i en regeringskris med hjälp av dessa utrikespolitiska
            diskussioner. Där ligger faktiskt frågans stora inrikespolitiska
            betydelse. Tack, fru talman.
          </note>
          <note>
            (Applåder)
          </note>
          <note>
            Överläggningen var därmed avslutad.
          </note>
          <note>
            2 § Avsägelser
          </note>
          <note>
            Talmannen meddelade att Nikos Papadopoulos (s)
          </note>
          <note>
            avsagt sig uppdraget som ledamot i konstitutionsutskottet.
          </note>
          <note>
            Kammaren biföll denna avsägelse.
          </note>
          <note>
            Talmannen meddelade att Nils-Göran Holmqvist
          </note>
          <note>
            (s) avsagt sig uppdraget som suppleant i konstitutionsutskottet.
          </note>
          <note>
            Kammaren biföll denna avsägelse.
          </note>
          <note>
            3 § Anmälan om kompletteringsval till konstitutionsutskottet
          </note>
          <note>
            Talmannen meddelade att på grund av uppkomna vakanser hade socialdemokraternas
            riksdagsgrupp anmält Frank Lassen som ledamot i konstitutionsutskottet
            efter Nikos Papadopoulos och Nikos Papadopoulos som suppleant
            i konstitutionsutskottet efter
          </note>
          <note>
            Nils-Göran Holmqvist.
          </note>
          <note>
            Talmannen förklarade valda till
          </note>
          <note>
            ledamot i konstitutionsutskottet
          </note>
          <note>
            Frank Lassen (s)
          </note>
          <note>
            suppleant i konstitutionsutskottet
          </note>
          <note>
            Nikos Papadopoulos (s)
          </note>
          <note>
            4 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Finansutskottets betänkande 1996/97:FiU1
          </note>
          <note>
            5 § Sveriges säkerhetspolitik
          </note>
          <note>
            Föredrogs
          </note>
          <note>
            Sammansatta utrikes- och försvarsutskottets betänkande 1996/97:UFöU1
          </note>
          <note>
            Sveriges säkerhetspolitik (prop. 1996/97:4 delvis)
          </note>
          <note type="speaker">
            Anf. 16 GÖRAN LENNMARKER (m):
          </note>
          <note>
            Fru talman! Vi skall nu debattera det gemensamma utskottets betänkande
            om svensk säkerhetspolitik.
          </note>
          <note>
            Inledningsvis vill jag säga att säkerheten har två ben.
          </note>
          <note>
            Det ena är civil säkerhet, och det andra är militär säkerhet.
            Båda benen är lika viktiga.
          </note>
          <note>
            Den europeiska integrationen är en huvudfaktor för att skapa
            europeisk säkerhet. 1930-talets misslyckande och efterkrigstidens
            framgång i Västeuropa visar hur viktig den breda europeiska integrationen
            är för att skapa frihet, fred och välstånd.
          </note>
          <note>
            Europarådet sätter upp normer för mänskliga rättigheter, demokrati-
            och minoritetsfrågor. EU och dess föregångare lade grunden för
            den breda integration som omfattar hela Västeuropa och numera
            allt fler länder i öst.
          </note>
          <note>
            Vad vi nu ser är inte att man skapar nya alleuropeiska samarbetsordningar
            utan att de västeuropeiska också kommer att röra sig österut och
            omfatta de nya demokratierna i Öst- och Centraleuropa.
          </note>
          <note>
            Detta är viktigt. I Sverige finns ibland en föreställning om
            att man nu skulle ha ett bredare säkerhetsbegrepp, precis som
            om det vore någon nyhet. Vi är 50 år efter vår tid om vi tar fram
            detta som något nytt.
          </note>
          <note>
            Självfallet har säkerhet alltid skapats genom ett brett civilt
            samarbete. Hela den europeiska integrationens idé är just detta
            att ta bort gränshinder, skapa mekanismer för samarbete, bygga
            en inre marknad samt Europarådets normer för mänskliga fri- och
            rättigheter.
          </note>
          <note>
            Nu är det viktigt att också länderna öster om Östersjön får del
            i det här samarbetet. Därför måste den svenska linjen vara tydlig.
            Det skall vara en möjlighet för de nya demokratierna i Central-
            och Östeuropa att kunna komma med som medlemmar i EU redan år
          </note>
          <note>
            2000. Det skall vara samma rätt för länderna på Baltikum, Estland,
            Lettland och Litauen, som för Polen och andra centraleuropeiska
            länder att komma med.
          </note>
          <note>
            Sedan hänger det naturligtvis på dem själva hur de förändrar
            sina samhällen och inför demokrati, rättsstaten och marknadsekonomin.
            Vi ser alla att rättsstaten kanske är det svåraste av allt.
          </note>
          <note>
            Det konstiga i den svenska debatten är att en del av de partier
            som betonar den civila säkerheten kraftigast samtidigt är partier
            som är föga intresserade av att utveckla det civila samarbetet.
            De tycker att vi helst skall gå ur EU. Vi skall inte ha fasta
            och förpliktande mekanismer för det här samarbetet. Då tror jag
            att man har missförstått hela det europeiska integrationstänkandet.
            Det har ju bottnat i just detta att det under 1930-talet inte
            fanns ett brett civilt samarbete.
          </note>
          <note>
            Det saknades, och det byggdes upp efter andra världskriget. Man
            lärde sig av misstagen i det förflutna.
          </note>
          <note>
            Om det breda civila säkerheten är viktig, vilar den likväl på
            den militära säkerhetens hårda kärna. Det finns ingen motsatsställning
            mellan dessa båda strävanden. Historien visar entydigt att säkerheten
            byggs på båda sätten.
          </note>
          <note>
            Under mellankrigstiden misslyckades Europa med att bygga en fast
            säkerhetsordning. Nationernas Förbund, som i praktiken var den
            europeiska säkerhetsordningen under mellankrigstiden, blev det
            som engelsmännen kallar en vackert-väder-organisation, dvs.
          </note>
          <note>
            den fungerade när vädret var vackert, men när parterna var oense,
            när onda krafter påbörjade aggression fungerade den inte längre.
            Den var inte förpliktande.
          </note>
          <note>
            Den gick bra när man satt kring bordet och samtalade, men när
            aggressionen började fungerade den inte.
          </note>
          <note>
            Västeuropa har haft en fast militär säkerhetsordning efter andra
            världskriget. NATO har varit denna.
          </note>
          <note>
            Vi kan för övrigt notera att den har en struktur som påminner
            om den som var tänkt för FN, men som aldrig blev förverkligad
            för FN på grund av det kalla kriget. Det handlar om militära stabsutskott
            och allt sådant som FN har i sin stadga, men som aldrig blev någonting.
            Egentligen kan man säga att NATO i stor utsträckning förverkligar
            det som FN var tänkt att bli
          </note>
          <note>
            1945.
          </note>
          <note>
            Sverige, Finland och Österrike kunde inte delta i
          </note>
          <note>
            NATO. Likväl hade alliansen en avgörande betydelse för att säkra
            frihet och fred i hela Västeuropa. Vi kan ju fundera över varför
            vi inte har samma standard i
          </note>
          <note>
            Sverige som man har öster om Östersjön. Varför har vi inte samma
            förhållanden? Jo, därför att friheten och freden säkrades i Västeuropa.
            Det finns anledning att betona det när vi ser tillbaks på den
            mycket besvärliga period som det kalla kriget utgjorde.
          </note>
          <note>
            Men nu är situationen en annan. Nu finns det möjlighet att i
            verklig mening bygga en fast europeisk freds- och säkerhetsordning.
            Detta är mycket viktigt.
          </note>
          <note>
            Det måste innebära att man skall bevara freden genom att garantera
            säkerheten också för ett litet land som inte kan försvara sig
            av egen kraft. Det är själva kärnan i den militära delen av en
            säkerhetsordning. Historien visar att onda och aggressiva krafter
            kan dyka upp under olika perioder. Bara under de senaste åren
            under 90-talet har vi sett hur Milosevic och serbiska extremister
            startat de jugoslaviska krigen i syfte att expandera sitt territorium,
            och vi har sett Tjetjenien.
          </note>
          <note>
            Priset har varit ohyggligt högt.
          </note>
          <note>
            Vad vänder sig då en europeisk säkerhetsordning mot? Det är fråga
            som många ställer. Finns det någon fiende? Riktar den sig mot
            någon? Ja, det finns en mycket tydlig fiende. Den fienden är aggressorn.
            Det är själva idén med en säkerhetsordning att den skall vända
            sig mot den som är aggressor, den som startar krig och den som
            vill använda våld för att nå politiska syften. Det är fienden,
            och det måste vara den tydliga fienden i varje säkerhetsordning.
            Det är därför man bygger den. Det handlar om dem som vill gå på
            trots mot de normer som vi har satt upp, de principer som vi nu
            har manglat fram i Europa genom en bitter historisk erfarenhet.
            Det är normer i såväl Europarådet,
          </note>
          <note>
            FN som OSSE, och vi måste se till att de följs.
          </note>
          <note>
            När vi diskuterar en europeisk freds- och säkerhetsordning är
            det viktigt att komma ihåg att den blir förpliktande också för
            Sverige. Vi kan inte ha en ordning där man bygger en europeisk
            freds- och säkerhetsordning där vissa länder plötsligt säger att
            det inte angår dem, de berörs inte av detta och att de skall stå
            utanför. Det är självklart att Sverige måste vara berett att påta
            sig samma ansvar och förpliktelse som alla andra länder.
          </note>
          <note>
            När vi tittar på Afrika skall vi erinra oss att Europa har haft
            en mycket blodigare historia långt in i sen tid med förtryck och
            industriell utplåning av människor. Det finns ingen anledning
            för oss att tro att vi kan ta lätt på dessa saker och att vi på
            något sätt kan luta oss tillbaka och säga att framtiden är så
            ljus nu att vi inte behöver lägga ned så mycket energi och att
            vi kan ta det lugnt och stoppa upp. Det var för övrigt vad man
            tyckte ibland på 1920-talet. Det såg så ljust ut efter första
            världskriget att det inte fanns någon anledning att lägga stor
            energi på sådana här saker.
          </note>
          <note>
            Nu är det viktigt att arbeta för den europeiska säkerhetsordningen.
            Vad blir då denna? Det ser ut som om NATO kommer att växa fram
            som den militära säkerhetsordningen. Vi vet inte bestämt än. Vi
            har inte det slutliga svaret, men det ser så ut. Europa har goda
            erfarenheter av amerikansk militär närvaro på vår kontinent. Genom
            NATO kan USA delta i att säkra säkerheten tillsammans med ett
            fredligt och demokratiskt Ryssland, eller i värsta fall mot ett
            revanschistiskt.
          </note>
          <note>
            De nya demokratierna i Central- och Östeuropa önskar praktiskt
            taget alla bli medlemmar i NATO
          </note>
          <note>
            och ser det som det bästa sättet att försäkras friheten och självständigheten.
            Det är naturligt att tankarna i de baltiska länderna kretsar mycket
            kring friheten och självständigheten. Alla har väl i färskt minne
            det ohyggliga pris som ockupationen innebar. Förra gången var
            vi fria i 20 år. Hur länge skall det bli nu?
          </note>
          <note>
            Det är en mycket vanlig fundering man möter i Estland, Lettland
            och Litauen. Det är självklart att mycket cirkulerar kring detta.
          </note>
          <note>
            Därför är det viktigt att vi inte bara respekterar de baltiska
            ländernas rätt att själva välja sin säkerhetspolitiska lösning
            utan också ser positivt på deras strävan till NATO-medlemskap.
            Att Estland, Lettland och
          </note>
          <note>
            Litauen känner sig fullständigt trygga är viktigt inte bara för
            dem själva utan för Europa i stort, och även för Sverige. Därför
            menar vi att man borde uttrycka just detta också i det här betänkandet.
            Vi har poängterat detta i en reservation.
          </note>
          <note>
            Låt mig i det här sammanhanget säga att det är mycket uppseendeväckande
            att statsministerns besök i
          </note>
          <note>
            Tallinn och Riga, där han ju faktiskt formulerade tankar om svensk
            politik gentemot Baltikum, över huvud taget inte finns omnämnda
            i detta betänkande, trots att man har refererat till andra uttalande
            av statsministern i andra sammanhang.
          </note>
          <note>
            NATO har beslutat öppna organisationen för de nya demokratierna
            i Central- och Östeuropa. Samtidigt skall man bygga upp samarbetet
            med Ryssland, och även med Ukraina och andra som av olika skäl
            inte vill ingå i det här samarbetet.
          </note>
          <note>
            Detta är också bra för Ryssland. Att Ryssland har trygga grannländer
            i väster främjar även en demokratisk utveckling i Ryssland. Länder
            som känner sig trygga i frihet och självständighet har betydligt
            mycket lättare att samarbeta med sin stora granne i öster. Det
            ofta spända förhållandet kan bli mindre spänt om inte den nationella
            självständighetsfrågan ständigt pockar på uppmärksamhet. Det blir
            också lättare att ha goda relationer med rysktalande minoriteter.
            Man behöver inte se dem som något slags femtekolonnare, utan kan
            ha ett avspänt och klokt förhållande om man känner trygghet i
            sin egen säkerhet.
          </note>
          <note>
            I den ryska föreställningen finns ofta bilden av ett
          </note>
          <note>
            NATO som skulle bli något slags hot. Så behöver det inte bli.
            Vi har ju själva erfarenhet av 50 års nära gräns med NATO. Vi
            har faktiskt Europas längsta
          </note>
          <note>
            NATO-gräns. Vi har tyckt att det har varit en fördel för Norge,
            Danmark och Island att de har känt sig trygga i sin nationella
            självständighet. Det har varit en fördel för Sverige. Det har
            gjort det lättare i det nordiska samarbetet. Vi har haft en av
            Europas öppnaste gränser.
          </note>
          <note>
            Det motstånd som finns i politiska kretsar i Ryssland beror nog
            på två saker. Det finns de som missuppfattar det hela och ser
            NATO som ett block och som någonting som kan bli aggressivt. Där
            får man väl bedriva folkupplysning för att erinra om hur t.ex.
          </note>
          <note>
            Danmark, Norge och Island upplevt sitt NATO-
          </note>
          <note>
            medlemskap. Sedan finns de ju andra som har dolda motiv för detta.
            De anser att ett NATO-medlemskap skulle kunna blockera för att
            man skall kunna återvinna territorium som har förlorats till följd
            av Sovjetunionens upplösning. Det finns revanschistiska krafter.
            Det skrivs obehagliga artiklar. Det finns människor - det är oklart
            hur många de är - som har detta som sitt främsta motiv mot NATO-utvidgningen.
          </note>
          <note>
            Det finns också de i Ryssland, de som jag själv ofta träffar,
            som ser det snarare tvärtom. De säger att det är bra att även
            Ryssland kanske i framtiden skall ingå i denna gemensamma europeiska
            säkerhetsordning, när Ryssland skall bli en stabil västlig demokrati.
          </note>
          <note>
            Det fanns en tid då Tyskland uppfattades som ett hot av sina
            grannar. Men tyskarna har genom en konsekvent politik gentemot
            sina grannar övertygat dem om att sådana risker inte längre finns.
            Därför ankommer det nu på Ryssland att i sin politik se till att
            grannarna inte behöver känna oro.
          </note>
          <note>
            Fru talman! Bedömningen av utvecklingen i
          </note>
          <note>
            Ryssland är en viktig komponent för bedömningen av hotet mot
            Sveriges säkerhet. Det handlar om framtiden. Vi kan göra bedömningar
            av hur det ser ut nu, de närmaste månaderna. Det har inte stor
            betydelse för vår försvarskapacitet, den är given av beslut ganska
            långt tillbaka i tiden. Det är svårt att bedöma den långsiktiga
            ryska utvecklingen. Perspektiven varierar mellan utveckling mot
            demokrati och marknadsekonomi och scenarion där de rödbruna krafterna,
            nationalsocialisterna, kommer till makten. De som varnar kraftigast
            för det här är faktiskt demokraterna i Ryssland. Det är inte så
            att man från utsidan varnar utan inifrån Ryssland. Zjirinovskij
            förespråkar ju öppet en uppdelning à la Molotov-Ribbentrop - vi
            har sett den linjen på kartan. Den skiljer sig möjligtvis på själva
            dragningen från tankegången mellan Molotov och
          </note>
          <note>
            Ribbentrop. Ziuganov har i sin bok Jag tror på Ryssland pläderat
            för antisemitism och antivästliga värderingar. Den påminner om
            Mein Kampf, säger de som läst boken. Den finns än så länge bara
            på ryska.
          </note>
          <note>
            Vi menar att det finns anledning att skärpa bedömningen vad gäller
            utvecklingen i Ryssland i så måtto att det kan gå riktigt illa.
            Det kan i alla fall inte uteslutas. Det är ingenting vi vet. Det
            är ingenting man vet i Moskva. Det är ingenting vi kan veta med
            någon stor sannolikhet, vare sig vi moderater eller andra i denna
            kammare. Men det kan inte uteslutas.
          </note>
          <note>
            I det här sammanhanget får jag säga att det är beklagligt med
            den debatt som vi just hade, att Sveriges statsminister formulerar
            sig på sådant sätt att det, om det kommer till kännedom - vilket
            jag inte är så säker på det gör i Moskva - uppfattas som ett inlägg
            snarast till stöd för de rödbruna krafterna i Ryssland.
          </note>
          <note>
            Fru talman! 1992 års försvarsbeslut fattades efter det kalla
            krigets slut. Strävan var att förändra försvaret till de nya förutsättningarna
            efter det kalla kriget men också att höja kvaliteten på försvaret,
            vilket var tydligt inte minst efter Gulfkriget. Försvaret skulle
            bli smalare men vassare.
          </note>
          <note>
            Länderna i det kontinentala Västeuropa känner sig nu trygga.
            Möjligheten av ett massivt sovjetiskt anfall västerut är borta.
            En rad nya demokratier finns emellan. Därför har man i de stora
            västeuropeiska länderna kunnat minska försvaret betydligt i omfattning.
            Den amerikanska närvaron har också dragits ner. I Ryssland, Västeuropa
            och på en del håll i Centraleuropa har försvarsnivåerna kunnat
            dras ned högst avsevärt.
          </note>
          <note>
            Situationen är annorlunda här i norr. Finland omstrukturerar
            sitt försvar. I Baltikum bygger man upp egna försvarsmakter. I
            Polen har en betydande omstrukturering och modernisering skett.
            Orsaken till detta ligger naturligtvis i att situationen här i
            norr skiljer sig från den nere på kontinenten. Den militära potentialen
            för ett angrepp har inte minskat på samma sätt här som där nere.
            Osäkerheten om utvecklingen i
          </note>
          <note>
            Östersjöområdet är fortfarande mycket stor.
          </note>
          <note>
            Sammantaget gör det att det är angeläget att vi i
          </note>
          <note>
            Sverige tillsammans med våra nära grannländer håller uppe en
            tillräcklig försvarsförmåga. Den bedömning av hotbilden som riksdagen
            förra året skärpte i förhållande till regeringen gör det dessutom
            rimligt att vidhålla 1992 års försvarsbeslut. Vi reserverar oss
            som bekant till förmån för detta i betänkandet.
          </note>
          <note>
            Låt mig avslutningsvis, fru talman, nämna att det finns åtskilliga
            frågor som jag inte tagit upp här. Inger
          </note>
          <note>
            Koch kommer att ta upp frågan om internationellt minförbud. Henrik
            Landerholm kommer att beröra
          </note>
          <note>
            CFI-avtalet, vapenexporten och konsekvenserna för försvaret.
            Bertil Persson kommer att vidga Rysslandsanalysen.
          </note>
          <note>
            Till sist yrkar jag bifall till reservationerna 1 och
          </note>
          <note>
            2.
          </note>
          <note type="speaker">
            Anf. 17 LENNART ROHDIN (fp):
          </note>
          <note>
            Fru talman! Vi kan i dag föra en säkerhetspolitisk debatt i en
            för vårt land osedvanligt gynnsam situation. Vi lever i ett förändringens
            tidevarv. Det kan knappast ha undgått någon svensk. På detta område
            är förändringen i allt väsentligt positiv. Förvisso återstår betydande
            frågetecken.
          </note>
          <note>
            Vi kan nu också föra en debatt utifrån vad som kallas ett "vidgat
            säkerhetspolitiskt begrepp". När det kalla krigets ständigt överhängande
            militära konfrontation numera hör historien till, har vi tid och
            råd att ta itu med de väl så viktiga icke-militära hoten mot vår
            säkerhet och vår överlevnad, som i flera fall är långt ifrån nya.
            I takt med att en verkligt gemensam europeisk säkerhet etableras
            kommer det vidgade säkerhetspolitiska begreppet att kunna få allt
            större genomslag också i gemensamma åtgärder.
          </note>
          <note>
            Med kommunismens sammanbrott och med Sovjetväldets upplösning
            har nu förutsättningar skapats för att förverkliga den gemensamma
            säkerhet som man på 80-talet talade om. Till skillnad från 80-talets
            gemensamma säkerhet handlar det nu om en demokratiernas gemensamma
            säkerhet, inte om fredlig samlevnad mellan demokrati och diktatur
            i Europa.
          </note>
          <note>
            Det glädjande i detta borde vi också kunna vara överens om.
          </note>
          <note>
            Svensk säkerhetspolitik har alltsedan Birger Jarls trupper 1239
            mötte Alexander Nevskij på floden
          </note>
          <note>
            Nevas is bestämts av vårt förhållande till Ryssland.
          </note>
          <note>
            Långt ifrån alltid har det varit ryssen som varit den aggressive
            i det förhållandet. Att se den geopolitiska verkligheten i vårt
            grannförhållande till Ryssland är därför i sig inte utslag av
            någon ryssnoja. Kanadas förre premiärminister Trudeau lär om USA
            ha sagt, att sover man i samma säng som en elefant är det alltid
            farligt när elefanten vänder på sig. Så är det att vara granne
            till en stormakt.
          </note>
          <note>
            I en av höstens viktigaste böcker - Segern vid
          </note>
          <note>
            Narva - visar den estniske Stockholmsambassadören
          </note>
          <note>
            Margus Laidre hur Sveriges stormaktsvälde började falla samman
            i striderna med det framträngande
          </note>
          <note>
            Ryssland. Sverige blev med tiden en fredsälskande nation som
            många andra utan stormaktsanspråk. Men det tog tid att vänja sig.
          </note>
          <note>
            På samma sätt ger Sovjetväldets fall Ryssland en unik möjlighet
            att bli en värdefull partner och en fredsälskande nation utan
            stormaktsanspråk mitt i det demokratiska Europa som nu växer fram.
            Det tar säkert tid att vänja sig, men det underlättar, som Grigorij
            Javlinskij framhöll vid Folk och Försvars konferens i Sälen för
            två år sedan, om Europa ställer samma krav på Ryssland som på
            varje annan normal europeisk demokrati - varken mer eller mindre.
          </note>
          <note>
            Med de tre baltiska staternas återkomst som fria självständiga
            stater och med ett demokratiskt Polen på dess sydöstra stränder
            har Östersjön blivit fredens hav. Det har i ett slag förändrat
            Sveriges säkerhetspolitiska läge. Några militära invasionsföretag
            över
          </note>
          <note>
            Östersjön är inte längre att räkna med inom överskådlig svensk
            försvarsplanering. Baltikums sak är således vår av rent egenintresse.
          </note>
          <note>
            Fru talman! Det är ganska förståeligt att man i våra grannländer
            och ute i Europa med viss förvåning följer känslosvallet i svensk
            säkerhetspolitisk debatt, en debatt som för en utomstående lätt
            kan framstå som om svensken inte upptäckt att det kalla kriget
            faktiskt är över. För de historiskt insatta är det, och det får
            vi väl vara glada över, kanske inte så överraskande. De vet ju
            att svensk säkerhetspolitisk debatt främst haft inrikespolitiska
            syften.
          </note>
          <note>
            Trängda socialdemokratiska regeringar har reflexmässigt gripit
            till säkerhetspolitiken för att stigmatisera besvärliga politiska
            motståndare. Det har omvärlden klokt nog aldrig låtit sig påverkas
            av, men taktiken har inte varit utan framgång på hemmaplan.
          </note>
          <note>
            Under det kalla kriget trodde många att det gällde att sitta
            blickstilla i båten. Så är det inte längre.
          </note>
          <note>
            Men varför då denna upphetsade debatt om alliansfrihetens vara
            eller icke vara? Varför då denna fixering vid NATO? Ja, kanske
            därför att vi utan yttre press i dag faktiskt kan vara överens
            om så mycket i svensk säkerhetspolitik, men också därför att det
            tar tid att ändra beteende och en till synes lyckosam taktik.
          </note>
          <note>
            Fru talman! Jag kan lätt föreställa mig de retoriska frågor eller
            utfall som kan komma i kommande replikskiften, när man vet att
            jag inte längre har replikrätt. Då är det inte längre fråga om
            dialog, vilket utrikesministern brukar efterlysa. Jag vill därför
            upprepa de entydiga besked som lämnats tidigare från denna talarstol.
            Lyssna noga nu Viola Furubjelke,
          </note>
          <note>
            Thage G Peterson, Lena Hjelm-Wallén och Britt
          </note>
          <note>
            Bohlin!
          </note>
          <note>
            Vår neutralitetspolitik under det kalla kriget var varken heroisk
            eller präglad av global solidaritet. Men den tjänade oss väl och
            hade därför alltid också Folkpartiets helhjärtade stöd. De välkomna
            förändringarna i Europa efter det kalla krigets slut gjorde den
            traditionella neutralitetspolitiken obsolet. Därav vårt inträde
            i EU med dess gemensamma utrikes- och säkerhetspolitik.
          </note>
          <note>
            Den militära alliansfriheten ålägger oss inga andra restriktioner
            än att vi inte gör några automatiskt förpliktande försvarsåtaganden.
            Den militära alliansfriheten tjänar oss därför också väl. Sverige
            behöver inte och har ingen anledning att gå med i en sådan militärallians
            som NATO varit och fortfarande formellt är.
          </note>
          <note>
            NATO behöver inte Sverige, och Sverige behöver inte NATO.
          </note>
          <note>
            Men, fru talman, handlar säkerheten i Europa då bara om NATO?
            Nej, självfallet inte. FN har alltid varit en hörnsten i Folkpartiets
            utrikespolitiska vision.
          </note>
          <note>
            Vi drömmer nog mer om en gränslös värld än de flesta. Och vi
            ängslas mindre inför att ta konkreta steg för att förverkliga
            den när tillfälle verkligen bjuds.
          </note>
          <note>
            Kalla krigets slut gav oss alla hoppet att FN skulle kunna bryta
            sin förlamning och bli det kollektiva verktyg för fred och säkerhet
            som FN-stadgans bokstav alltid utgjort.
          </note>
          <note>
            Besvikelsen var därför stor bland oss liberaler över FN:s misslyckande
            i Bosnien. Men det var inte
          </note>
          <note>
            FN-tankens misslyckande utan dess medlemsstaters, inbegripet
            vår egen. Hur många gånger under mer än tre års folkmord i Bosnien
            har vi tvingats höra svenska regeringar slingra sig undan krav
            på ett rakryggat uppträdande i FN och hänvisa till att Sverige
            bara lojalt skulle följa de beslut som FN fattade? Det är bara
            att hoppas på en metamorfos från regeringen, när nu Sverige tar
            plats i säkerhetsrådet. Vi lovar att vara en nyttig blåslampa.
            Det kommer säkert att behövas -
          </note>
          <note>
            för FN:s skull!
          </note>
          <note>
            Fru talman! Grogrunden för totalitär och nationalistisk politik
            ligger i ekonomisk och social stagnation och misär. Det borde
            det europeiska sekel som snart går till ända väl ändå ha lärt
            oss? Ett utökat och integrerat samarbete för ekonomisk och social
            utveckling är därför den viktigaste vägen mot fred, frihet och
            demokrati i Europa. Därför är EU det viktigaste fredsprojektet
            i Europa. En fortsatt utvidgning och integration av de nya demokratierna
            i EU är därför nyckelfrågan. EU som ett verkligt fredsprojekt
            utesluter däremot varje försök att utestänga världen utanför och
            de människor som lever där. Verklig fred är odelbar.
          </note>
          <note>
            EU tillkom visserligen under det kalla kriget men avsåg att föra
            samman gamla fiender bland Västeuropas demokratier. Europarådet
            däremot skapades som ett bålverk för demokrati och mänskliga rättigheter
            inför främst den totalitära kommunismens framgångar i Öst- och
            Centraleuropa. ESK eller OSSE, som det heter i dag, skapades som
            ett forum där det västra
          </note>
          <note>
            Europas demokratier och det östras kommunistiska diktaturer kunde
            finna former för fredlig samlevnad.
          </note>
          <note>
            Europarådet och OSSE har visat att också strukturer från det
            kalla krigets dagar kan finna värdefulla nya roller och uppgifter
            i byggandet av Europas gemensamma säkerhet.
          </note>
          <note>
            Men utvecklingen mot gemensam säkerhet i Europa är inte färdig.
            Europas framtida säkerhet står på flera ben. Utvecklingen i Bosnien
            visar tyvärr att gemensam säkerhet också kräver militära medel.
            I dag tror nästan ingen utanför den svenska debatten att det finns
            något alternativ till NATO i detta avseende. När länder som Frankrike
            och Ryssland lägger högsta prioritet vid sitt framtida samarbete
            med och i NATO, säger det mycket om den förändrade verkligheten.
          </note>
          <note>
            Det är bra för Europa och för Sverige att vi får en gemensam
            säkerhetsstruktur i Europa. Det är därför bra, om NATO fortsätter
            att förändras, så som det börjat. Det är bra, om NATO utvidgas
            till att omfatta alltfler av de nya demokratierna i Öst- och Centraleuropa.
            Det är bra, om NATO fortsätter att utveckla och fördjupa samarbetet
            med Ryssland, i en framtid kanske som NATO-medlem.
          </note>
          <note>
            "Det NATO vi ser leda IFOR i Bosnien är inte detsamma som kalla
            krigets NATO, och NATO om sex-sju år kommer att vara än mer förändrat.
            Vår vision är en framtid där nationella försvar successivt minskar
            i betydelse och gemensamma insatser skapar en ny europeisk säkerhetsordning",
            sade Ingvar Carlsson i sitt sista säkerhetspolitiska tal för snart
            ett år sedan.
          </note>
          <note>
            Det borde vara i Sveriges intresse att aktivt medverka till att
            den utvecklingen fortsätter och stärks. I
          </note>
          <note>
            detta framtida NATO har också Sverige en självklar plats. Men
            låt mig göra alldeles klart att frågan om ett svenskt medlemskap
            i NATO i sig gärna kan vänta och tas upp om den blir aktuell,
            bara Sverige tar vara på varje möjlighet att nu medverka till
            och påverka den gemensamma säkerheten i Europa, som NATO
          </note>
          <note>
            bör och kommer att kunna bli en hörnsten i.
          </note>
          <note>
            Om man vill ha gemensam säkerhet och om
          </note>
          <note>
            NATO i slutändan, som så många europeiska stater önskar, blir
            den del av den alleuropeiska säkerhetsordningen som förfogar över
            nödvändiga militära medel för att värna säkerheten i Europa -
            vore detta då från svensk sida fel form, fel bokstavskombination?
            Finns det bokstavskombinationer som enligt den svenska regeringens
            uppfattning helt enkelt inte får bli slutformen för den alleuropeiska
            säkerhetsordningen?
          </note>
          <note>
            Vore det rent av så allvarligt att vi borde vidta åtgärder för
            att förhindra att så sker? Det borde vi kunna få svar på i dag.
          </note>
          <note>
            Fru talman! I en intervju i Dagens Politik förklarade Olof Johansson
            att Folkpartiet, Moderaterna och
          </note>
          <note>
            Kristdemokraterna försöker smyga in Sverige i
          </note>
          <note>
            NATO. Nog för att Centern och Socialdemokraterna med gemensamma
            krafter kör Sverige allt djupare ned i massarbetslöshetens träsk,
            men nog vore det hybris att tro att våra tre partier ensamma skulle
            kunna smyga in Sverige i NATO. Dessutom tycks åtminstone regeringens
            företrädare tycka att vi i Folkpartiet inte smyger tillräckligt
            mycket varje gång vi talar öppet om dessa frågor.
          </note>
          <note>
            Nej, för att smyga in Sverige i NATO krävs det någon mer aktör.
            För den händelse Sverige smögs in i
          </note>
          <note>
            EU, så var det inte de partier som tidigt talade öppet om det
            som var ansvariga för det. Det var snarare de s.k. folkrörelsepartier
            som varnar och hotar dem som vill ha en öppen debatt innan alla
            beslut är fattade.
          </note>
          <note>
            Jag sade tidigare att NATO inte behöver Sverige som medlem. Tvärtom
            är NATO mer än nöjt med hur
          </note>
          <note>
            Sverige i praktisk handling deltar ute i Europa. Det framgick
            senast i går vid ett seminarium som USA:s ambassad ordnade. Misstanken
            om att det smygs med
          </note>
          <note>
            Sveriges allt närmare samarbete med NATO kan Olof
          </note>
          <note>
            Johansson med fördel rikta till sin närmaste samarbetspartner.
            Vem är det som utan någon egentlig beredning försökt smyga in
            Sverige i WEAG? Men där kanske NATO nu hjälper oss till en öppen
            redovisning av vad regeringen håller på med.
          </note>
          <note>
            Nej, jag tror inte att Socialdemokraterna kommer att ha några
            betänkligheter, om och när den dagen kommer att det vore naturligt
            med en svensk ansökan om medlemskap i det nya NATO. Men var står
            Centern, partiet som har gjort svenskt utanförskap till sitt signum?
            Inför NATO:s generalsekreterare Solanas besök förklarade Centerns
            talesman i utrikesutskottet,
          </note>
          <note>
            Helena Nilsson, att denne visade en "upprörande brist på inlevelse
            för den ryska inställningen" för att denne avfärdat ambassadör
            Grinjevskijs invändningar mot
          </note>
          <note>
            NATO-utvidgningen i klassisk rysk stil.
          </note>
          <note>
            Olof Johansson förklarade i den nämnda intervjun:
          </note>
          <note>
            "I Ryssland finns ett oerhört starkt psykologiskt motstånd mot
            NATO-utvidgningen intill sina egna gränser". När, Helena Nilsson,
            uttalade sig Centern i samma tonläge om det starka psykologiska
            motståndet i de baltiska staterna till den ökade handlingsfrihet
            som förändringarna i CFE-avtalet i våras innebar intill deras
            gränser? Eller om den upprörande bristen på rysk inlevelse i den
            baltiska inställningen till detta?
          </note>
          <note>
            Eller inför ryska parlamentarikers ständigt återkommande utfall
            mot de baltiska staternas integritet? Eller inför president Jeltsins
            brutala krossande av Tjetjenien?
          </note>
          <note>
            I intervjun förklarar Olof Johansson att om
          </note>
          <note>
            NATO:s omorientering äger rum "blir det inte samma spänningsskapande
            organisation som tidigare." Jag vill fråga Helena Nilsson: Var
            det en
          </note>
          <note>
            "spänningsskapande organisation" som tog ledningen och stoppade
            det mer än tre år långa folkmordet i
          </note>
          <note>
            Bosnien, om vilket inget annat parti varit så tyst i riksdagens
            talarstol som just Centern?
          </note>
          <note>
            Och är det Centerns uppfattning att NATO, de västeuropeiska demokratiernas
            gemensamma försvarsorganisation under det kalla kriget, främst
            varit en
          </note>
          <note>
            "spänningsskapande organisation"? Innebar den svenska neutralitetspolitiken
            för Centern en ideologisk neutralitet mellan Västeuropas demokrati
            och
          </note>
          <note>
            Östeuropas kommunism? Det kan säkert diskuteras vem som vann
            det kalla kriget - om någon vann. Men,
          </note>
          <note>
            Helena Nilsson, var det för Centern likgiltigt vem som förlorade
            det?
          </note>
          <note>
            Fru talman! Det finns de som i Centerns muller inför en svensk
            NATO-debatt ser ett taktiskt spel för att utnyttja en fortfarande
            osäker svensk opinion. Jag tror inte att det är så. I Helena Nilssons
            och Olof Johanssons utfall mot de västliga demokratiernas samarbete
            och vädjan om förståelse för ryska känslor finns alltför mycket
            av centerrörelsens traditionella duckande inför hotfulla grannars
            mullrande. Då är det lättare att komma med höttande pekfingrar
            mot stabila demokratier, som aldrig skulle drömma om att hota
            tillbaka.
          </note>
          <note>
            Fru talman! Folkpartiet står givetvis bakom samtliga sina reservationer
            i betänkandet, men jag nöjer mig med att yrka bifall till reservationerna
            5, 10, 18
          </note>
          <note>
            och 21. Beträffande reservation 14 avstår jag från att yrka bifall
            - Folkpartiet kommer här av tekniska skäl att rösta för reservation
            13 av Moderata samlingspartiet, liksom vi kommer att rösta för
            den gemensamma reservationen 1.
          </note>
          <note type="speaker">
            Anf. 18 JAN JENNEHAG (v):
          </note>
          <note>
            Fru talman! Först vill jag tacka Lennart Rohdin för det lika
            överraskande som välkomna beskedet att
          </note>
          <note>
            Lennart Rohdin stöder samtliga reservationer till betänkandet.
            Det ställer kanske till litet trassel för vissa av oss, men jag
            noterar ändå att en del av det här kommer mig och Vänsterpartiet
            till godo. Nej, jag inser naturligtvis att vad Lennart Rohdin
            menade var att han stöder sina egna reservationer.
          </note>
          <note>
            Herr talman! Det har vid en internationell jämförelse i Sverige
            rått en betydande enighet vad gäller målen och medlen för säkerhetspolitiken.
            Det gäller såväl de grundläggande värderingarna som verktygen
            för att nå målen. Det här har varit av värde. Det skall emellertid
            sägas att det har varit en hämsko på en livaktig debatt, och kanske
            har det också betytt frånvaron av en fruktbärande debatt. Om detta
            kan vi spekulera.
          </note>
          <note>
            Vi kan ändå konstatera att den här enigheten i vissa stycken
            på gott och ont har tenderat att minska. Jag ser faror med det.
            Låt oss exempelvis närmare betrakta det som har kallats det vidgade
            säkerhetspolitiska begreppet. Kring detta finns en betydande enighet.
            Vi inser att betydelsen av olika säkerhetsskapande faktorer och
            företeelser i föränderliga samhällen växlar över tiden. Självfallet
            har miljöfrågorna kommit att få också en säkerhetspolitisk betydelse.
            Detta medför förändrade krav på de medel som vi använder för att
            lösa säkerhetspolitiska problem. Insikten om detta är bra, och
            jag tror att diskussionen framöver kommer att utvecklas.
          </note>
          <note>
            En av de aspekter som Vänsterpartiet försöker föra in i denna
            diskussion är ett könsperspektiv i säkerhetspolitiken. Detta har
            av kommentatorer betraktats som en nödvändig markering från ett
            feministiskt parti. Man har sett det som att vi i snart sagt varje
            politiskt delområde har försökt föra in detta begrepp.
          </note>
          <note>
            Ett sådant betraktelsesätt kan då ge utrymme för roade kommentarer.
          </note>
          <note>
            Jag väljer en annan sida av det, och det är något mycket tydligt.
            Det handlar om den underordning som kvinnor runt om i världen
            har i samhällen, oberoende av dessa samhällens utvecklingsgrad
            vad gäller ekonomi och teknik. Denna utvecklingsgrad sammanfaller
            inte nödvändigtvis med utvecklingsgraden i fråga om bl.a. etik
            och kulturell status. Kvinnans underordnade ställning är skäl
            nog att försöka få in detta begrepp i den säkerhetspolitiska analysen
            och att fundera över vilka förändringar i fråga om de säkerhetspolitiska
            verktygen som motiveras av detta.
          </note>
          <note>
            En annan aspekt på det här fenomenet är på vilket sätt väpnade
            konflikter utspelas i dag och hur de kommer att utspelas i framtiden.
            Vi har ingen anledning att tro annat än att våldet mot civila
            kommer att fortsätta och att en stor del av detta våld riktas
            mot kvinnor. Det handlar då inte bara om en "rättvis andel" av
            våldet utan om ett våld som systematiskt riktas just mot kvinnor.
          </note>
          <note>
            Utskottet bemöter våra synpunkter med att säga att ett könsperspektiv
            i säkerhetspolitiken ryms väl inom det vidgade säkerhetsbegrepp
            som redan finns. Jag kan hålla med om att så är fallet, men jag
            kan inte hålla med om att detta på något vis nu skulle karakterisera
            eller genomsyra analysen. Jag tror att vi genom att betrakta den
            här aspekten ytterligare kan finna nya möjligheter i det säkerhetspolitiska
            agerandet och att vi också kommer att finna att vi behöver andra
            medel för våra verktyg.
          </note>
          <note>
            Jag ser en utveckling och närmare definition av detta som något
            nödvändigt i den framtida säkerhetspolitiska debatten, och jag
            välkomnar naturligtvis bidrag till denna utveckling. Jag tillstår
            att vi inom mitt parti har en del att göra innan vi är klara med
            en ståndpunkt, i den mån man någonsin blir klar med en ståndpunkt
            i en föränderlig värld.
          </note>
          <note>
            Herr talman! Jag övergår så till att betrakta en del av förändringarna
            i den säkerhetspolitiska debatten som jag ogillar. Det gäller
            synen på alliansfriheten, i första hand den militära alliansfriheten.
          </note>
          <note>
            Självfallet var en av orsakerna till att Vänsterpartiet sade
            nej till ett medlemskap i den europeiska unionen de säkerhetspolitiska
            konsekvenserna. Historiskt sett har det inte funnits särskilt
            många exempel på ekonomiska stormakter som icke förr eller senare
            manifesterar sin styrka med militär styrka. Vi menar att vi snart
            nog skulle få se tecken på detta, och jag tycker att vi har sett
            dessa tecken. Vad gäller Sveriges inställning till utvecklingen
            i den europeiska unionen och den västeuropeiska unionen samt Sveriges
            deltagande i krishantering och fredsfrämjande i de styckena menar
            jag att det kommer att bli fråga om glidningar i uppgifterna.
            Jag tror att det som i dag definieras som Petersberg-uppgifterna
            kommer att vara annorlunda i framtiden. Vi kommer att få se klara
            tecken på just funktionen militär makt och ekonomisk stormakt
            även vad gäller den europeiska unionen. Jag hoppas att jag har
            fel, men jag tycker att tecknen tyder på att vi går i den riktningen.
          </note>
          <note>
            NATO:s utvidgning har kommit att utgöra en mycket stor del av
            den säkerhetspolitiska debatten, om inte i Sverige så i varje
            fall internationellt. Behövs
          </note>
          <note>
            NATO? NATO:s generalsekreterare Solana, som var på besök här
            i riksdagen för inte alltför länge sedan, menade att frågan kanske
            inte är så intressant; NATO
          </note>
          <note>
            behövs eftersom det finns. Då måste vi fråga oss:
          </note>
          <note>
            Vilka intressen tjänar då detta NATO? En sak som jag menar har
            kommit helt i skymundan är NATO:s uppgift att alltfort vara ett
            instrument för stormaktspolitik.
          </note>
          <note>
            Varför finns det bedömare i Ryssland som betraktar NATO:s utvidgning
            med mycket stor skepsis?
          </note>
          <note>
            Dessa bedömare finns inom en politisk spännvidd som sträcker
            sig från rena galenpannor till i andra sammanhang insiktsfulla
            bedömare. En aspekt är naturligtvis NATO:s funktion när det gäller
            att utöva stormaktspolitik. Rysslands ställning som stormakt är
            i dag försvagad. Detta är självklart någonting som vi måste ta
            hänsyn till när vi betraktar diskussionen om
          </note>
          <note>
            NATO:s utvidgning. Jag menar, och Vänsterpartiet menar, att ett
            medlemskap i NATO är uteslutet. Det finns ingen anledning att
            tro att NATO:s förändring går dithän att NATO icke kommer att
            vara ett instrument för stormaktspolitik.
          </note>
          <note>
            Om vi ser på hur USA stöder och betraktar andra organisationer,
            där man inte har direkt nytta av sitt deltagande, menar jag att
            det står fullkomligt klart att
          </note>
          <note>
            USA har ett egoistiskt intresse av ett utvecklat
          </note>
          <note>
            NATO. I detta ligger inget moraliskt betänkligt. Det är bara
            att konstatera att det fungerar så.
          </note>
          <note>
            Samma sak kan vi konstatera när vi jämför med
          </note>
          <note>
            USA:s engagemang i Förenta nationerna. USA:s kongress består
            i dag av en majoritet som i hög grad är fientlig mot Förenta nationerna.
            Denna fientlighet tar sig materiella uttryck i ständiga förhalningar
            vad gäller USA:s betalningar till organisationen. "To pay in time,
            in full and without conditions", som man har förbundit sig att
            göra, försöker man ständigt undvika.
          </note>
          <note>
            NATO:s funktion gör att vi från Vänsterpartiets ståndpunkt naturligtvis
            inte kan tycka att NATO:s utvidgning i sig är bra. Ståndpunkten
            måste självklart grundas på en analys av vad NATO faktiskt kommer
            att göra vid en utvidgning, och vilka effekter en sådan får. Funktionen
            - ett verktyg för stormaktspolitik -
          </note>
          <note>
            kommer vi inte ifrån. Därmed har små stater inte mycket att hämta
            från ett utvidgat NATO. Det måste påverka Sveriges syn på NATO-utvidgningen.
          </note>
          <note>
            En annan aspekt på glidningen från den alliansfria politiken
            är vår syn på krigsmaterielsamarbetet. Självfallet skall Sverige,
            så länge vi har ett militärt försvar, se till att det försvaret
            har vapen och utrustning. Detta är dock någonting helt annat än
            den okritiska syn som kommer till uttryck i utskottsmajoritetens
            skrivningar.
          </note>
          <note>
            Utskottsmajoriteten menar att ett medlemskap i
          </note>
          <note>
            WEAG - Western European Armament Group - är eftersträvansvärt.
            Det dröjer naturligtvis inte särskilt länge förrän Sverige kommer
            att vara fastare knutet till WEAG:s arbete. Det menar vi är djupt
            olyckligt.
          </note>
          <note>
            Det kommer att ytterligare minska tilltron till den militärt
            alliansfria politik som jag menar är en god tradition i den enighet
            som jag började med att referera till.
          </note>
          <note>
            Att den stormaktskonstellation som vi såg bildas efter andra
            världskriget nu har upphört är på inget vis ett hållbart argument
            för att skrota begreppet militär alliansfrihet för svensk del.
            Detta instrument har, som
          </note>
          <note>
            Lennart Rohdin påpekade, tjänat oss väl under betydligt längre
            tid än efterkrigstiden. Jag är helt övertygad om att det finns
            ett behov av ett antal små stater som med kraft hävdar just småstaternas
            intressen. Detta låter sig inte göras om man på ett eller annat
            vis är knuten till militära allianser. Jag väljer att påstå att
          </note>
          <note>
            Sveriges medlemskap i Europeiska unionen mot den bakgrunden är
            mycket olyckligt. Vi kommer genom detta medlemskap tvingas att
            omdefiniera alliansfriheten på ett ur min synpunkt sett olyckligt
            sätt.
          </note>
          <note>
            Herr talman! Jag slutar med att yrka bifall till reservationerna
            6, 11 och 19.
          </note>
          <note type="speaker">
            Anf. 19 LENNART ROHDIN (fp) replik:
          </note>
          <note>
            Herr talman! Jag hoppas att min förkylda röst åtminstone skall
            hålla i tvåminutersrepliker i dag.
          </note>
          <note>
            Jag tror inte att någon har förväntat sig någon annan uppfattning
            från Vänsterpartiets sida när det gäller NATO, men jag skulle
            ändå vilja ställa två frågor till Jan Jennehag.
          </note>
          <note>
            Vad skulle Jan Jennehag och Vänsterpartiet svara de tiotusentals
            våldtagna kvinnorna och de hundratusentals anhöriga till slaktade
            män, kvinnor och barn i
          </note>
          <note>
            Bosnien på frågan om det var bra att NATO fanns, när ingen annan
            kunde stoppa folkmordet i Bosnien?
          </note>
          <note>
            Jan Jennehag säger att det är viktigt med en lång rad småstater
            som är alliansfria och självständiga.
          </note>
          <note>
            Allianser har aldrig hjälpt dem. Låt oss titta på vad som hänt
            detta århundrade i Europa. Förhållandet var särskilt utpräglat
            under mellankrigstiden. Tror Jan
          </note>
          <note>
            Jennehag att Tjeckoslovakien och andra länder som valde den linje
            som han här företräder uppfattade allianser som hot respektive
            möjligheter för små stater att överleva som små stater på samma
            sätt som Jan
          </note>
          <note>
            Jennehag och Vänsterpartiet gör?
          </note>
          <note type="speaker">
            Anf. 20 JAN JENNEHAG (v) replik:
          </note>
          <note>
            Herr talman! Som svar på första frågan vill jag säga att det
            var bra att NATO fanns. Mot detta skall frågan om vilka resurser
            FN hade i ett inledningsskede ställas. Hade FN av stormakterna
            givits de instrument som man bedömde var nödvändiga för att lösa
            uppgiften hade NATO-insatsen möjligen icke behövts.
          </note>
          <note>
            Jag vill ge entydigt svar på Lennart Rohdins fråga.
          </note>
          <note>
            Självfallet var det bra att NATO fanns, men det utesluter inte
            att det hade funnits andra möjligheter om stormakterna hade agerat
            annorlunda.
          </note>
          <note>
            Den andra frågan måste ställas i relation till den miljö som
            allianserna fanns i, anledningen till att de växte fram och hur
            det gick för de nationer som inte fanns med i allianserna. Det
            är inget argument för att förstärka stora alliansers verksamhet
            eller vårt deltagande i dem. Min slutsats är den motsatta. Genom
            att verka för att stora allianser får minskad betydelse och för
            att alliansfria stater får större möjligheter att göra sin stämma
            hörd minskar vi risken för just det som
          </note>
          <note>
            Lennart Rohdin tog som exempel.
          </note>
          <note type="speaker">
            Anf. 21 LENNART ROHDIN (fp) replik:
          </note>
          <note>
            Herr talman! Jag tackar Jan Jennehag för svaret.
          </note>
          <note>
            Första frågan blir naturligtvis följande: Var fanns
          </note>
          <note>
            Vänsterpartiet när vi från Folkpartiets sida under flera år i
            riksdagens talarstol krävde att Sveriges regering skulle verka
            för att FN med kraft skulle ingripa militärt för att stoppa blodbadet
            i Bosnien?
          </note>
          <note>
            Fråga två: Jan Jennehag sade att det var bra att
          </note>
          <note>
            NATO fanns, men att det inte är bra att NATO växer.
          </note>
          <note>
            Skall jag tolka det som att Jan Jennehag föredrar
          </note>
          <note>
            NATO i dess kalla-krigs-form, vilken NATO fortfarande har, framför
            NATO som ett allomfattande europeiskt säkerhetspolitiskt organ?
          </note>
          <note type="speaker">
            Anf. 22 JAN JENNEHAG (v) replik:
          </note>
          <note>
            Herr talman! Jag tar den andra frågan först. Jag välkomnar naturligtvis
            en förändring av NATO, eftersom jag inser att Vänsterpartiet,
            jag eller Sveriges riksdag inte förändrar NATO. Det gör andra
            krafter.
          </note>
          <note>
            Självklart välkomnar jag en minskning av NATO:s militära del,
            om vi skall uttrycka det så. Jag har ingenting emot att NATO-organ
            sysslar med fredsräddningstjänst eller någonting sådant. Den utvecklingen
            är bra. Men det undanskymmer inte att min fasta övertygelse är
            att NATO alltfort kommer att vara ett instrument för stormaktspolitik,
            i första hand Förenta staternas stormaktspolitik. Denna funktion
            hos NATO
          </note>
          <note>
            ser jag ingen anledning att understödja.
          </note>
          <note>
            Den första frågan var: Var fanns Vänsterpartiet när det gällde
            inledningen av Bosnienkonflikten? Ja, vi kan alla önska att vi
            hade agerat annorlunda mot bakgrund av den historiska erfarenheten.
            Vi står nu med facit i hand. Jag tillstår gärna att jag själv
            borde ha agerat annorlunda och tagit en mer aktiv del i debatten.
            Det är det svar som jag vill ge Lennart Rohdin på den frågan.
          </note>
          <note type="speaker">
            Anf. 23 ANNIKA NORDGREN (mp):
          </note>
          <note>
            Herr talman! Svensk säkerhetspolitisk debatt kan kanske sammanfattas
            med följande ord: Strid om man skall sätta ordet "fundamental"
            framför ordet
          </note>
          <note>
            "säkerhet" när man pratar om utvecklingen i Ryssland, om var
            egentligen gränsen går för samarbete inom alliansfrihetens ram
            och om huruvida det finns eller inte finns partier som vill att
            Sverige skall bli medlem i NATO.
          </note>
          <note>
            Den svenska säkerhetspolitiska debatten kretsar alltså mest kring
            ord. Grunderna - vad vi vill, vart vi vill nå och målet för säkerhetspolitiken
            - diskuteras alltför sällan eller kanske inte alls, kanske för
            att skillnaderna är så få mellan partierna från höger till vänster.
            Inställningen till vad som garanterar säkerheten bäst är nämligen
            klar: Från vänster till höger är den tydligen att det gör ett
            militärt försvar.
          </note>
          <note>
            Speciellt konstigt med att den här diskussionen inte förs oftare
            är att vi har ett säkerhetspolitiskt mål som totalt är förlegat;
            som jag ser det irrelevant. Sveriges säkerhetspolitiska mål, som
            en majoritet i riksdagen i dag återigen skall slå fast, lyder
            som följer:
          </note>
          <note>
            "Svensk säkerhetspolitik syftar ytterst till att bevara vårt
            lands frihet och oberoende. Vårt säkerhetspolitiska mål är att
            i alla lägen och i former som vi själva väljer trygga en handlingsfrihet
            att - såsom enskild nation och i samverkan - kunna utveckla vårt
            samhälle."
          </note>
          <note>
            Denna skrivning bortser som jag ser det helt från att Sverige
            tyvärr är en delstat i den europeiska unionen. Att som säkerhetspolitiken
            ytterst syftar till bevara vårt lands frihet och oberoende är
            ju omöjligt i och med att vi ingår i en union. Sedan kan vi ha
            olika syn på om vi bör göra det eller inte. EU har ju faktiskt
            både en säkerhetspolitisk och en försvarspolitisk dimension.
          </note>
          <note>
            Jag menar att det är dags att vidga det säkerhetspolitiska målet.
            Det säkerhetspolitiska målet bör helt enkelt vara fred. Fred är
            inte bara avsaknad av krig.
          </note>
          <note>
            Fred förutsätter en långsiktigt hållbar utveckling. Om fred hade
            varit målet för den svenska säkerhetspolitiken tror jag - jag
            hoppas det i alla fall - att vi hade tvingats fokusera på det
            som är riktigt relevant för att uppnå en fredlig utveckling i
            vår omvärld i stället för att ständigt upprepa ett säkerhetspolitiskt
            mål som är omöjligt, som därför aldrig är vägledande för de beslut
            och överväganden som görs och som därför heller aldrig tas upp
            i den säkerhetspolitiska debatten. Fred är inte bara målet, utan
            också vägen.
          </note>
          <note>
            Miljöpartiets vision, som jag så ofta upprepar i denna talarstol
            därför att den är så viktig att hålla vid liv, är en global, militär
            nedrustning. Frågan är om det finns utrymme för visioner i Sveriges
            riksdag i dag.
          </note>
          <note>
            Jag tycker att det måste göra det. Ett samhälle utan visioner
            utvecklas inte. Vi måste för oss själva och för andra upprepa
            att vi inte längre kan acceptera att astronomiska summor satsas
            på militärt försvar och rustning runt om i världen. De gemensamma
            resurserna är knappa, och man måste prioritera att använda dem
            till att lösa miljöproblem, fattigdom och social misär.
          </note>
          <note>
            Det samarbete som växer fram i Europa får inte leda till att
            tredje världens ställning ytterligare försämras. Många av de problem
            som i dag betecknas som europeiska har ofta en nord-sydlig dimension.
          </note>
          <note>
            Att skapa ett slags "Fästning Europa" bidrar till att förvärra
            dessa problem. I stället måste vi i vår världsdel i hög grad öppna
            oss för omvärlden och bygga det ekonomiska samarbetet på rättvisa
            handelsvillkor.
          </note>
          <note>
            Handelspolitiken får inte missgynna andra länder eller utnyttja
            andra länders människor och miljö för kortsiktig vinnings skull.
          </note>
          <note>
            Säkerhets- och försvarspolitik måste ses i ett helhetsperspektiv.
            Hur vi agerar i Sverige och hur vi framstår i olika internationella
            sammanhang måste hänga ihop. I regeringsförklaringen 1996 står
            det:
          </note>
          <note>
            "Arbetet för internationell nedrustning skall drivas vidare."
            Frågan är med vilken trovärdighet Sverige kan hävda det när försvarsministern
            i riksdagen sade något helt annat den 26 september, nämligen att
            vi har
          </note>
          <note>
            "ett starkt och modernt försvar, och det skall vi ha också i
            fortsättningen". Försvarsministern sade också:
          </note>
          <note>
            "I den här situationen förser vi flygvapnet med ett eget flygplan
            för flera tiotals miljarder. Den svenska kustflottan har inte
            varit bättre utrustad än vad den är i dag. I morgon tar vi emot
            den tredje nya ubåten i
          </note>
          <note>
            Gotlandsklassen. Vi beställer nya ytstridsfartyg i miljardklassen.
            Armén förses med nya stridsvagnar, hemvärnet skall moderniseras,
            och mycket mer." Allt detta sker i en tid då en enig riksdag säger
            att det inte föreligger något som helst militärt hot mot Sverige.
          </note>
          <note>
            Frågan är om det verkligen är den säkerhetspolitiska situationen
            som styr utformningen av försvaret på hemmaplan, eller om det
            är gamla traditioner och en omedvetenhet och en okunskap om hur
            man skall möta de hot som inte är lika lätta att resonera kring
            och inte lika lätta att mäta som antalet stridsvagnar på andra
            sidan gränsen. Hur mäter man t.ex. försurning och den kemiska
            krigföring som pågår mot våra celler på grund av miljöförstöring?
            Nej, det är inte lika lätt, och därför får tyvärr inte vår glädjande
            nog gemensamma syn på säkerhetspolitik som ett vidgat begrepp
            något riktigt genomslag i handling i den här kammaren.
          </note>
          <note>
            Säkerhetspolitiken i dess vida mening är allas gemensamma ansvar,
            och därigenom bör den vara i allas gemensamma intresse. Men militarism,
            eller den traditionella synen på militära hot som de enda hot
            som vi skall beakta säkerhetspolitiskt, är djupt förankrad i länder
            styrda av olika politiska ideologier, från höger till vänster.
            Staterna har dessutom traditionellt varit styrda av män, och därigenom
            har det blivit ett slags universell manlig "superideologi" som
            har fått vara den allmänt giltiga.
          </note>
          <note>
            Attityder måste ändras i grunden - det är där vi måste börja.
            Den gamla s.k. sanningen om att det som skyddar oss bäst mot hot
            är militärt försvar måste förkastas. Först om det föreligger en
            global ekologiskt och socialt hållbar utveckling kan ett land
            trygga sin egen säkerhet. Skall konflikter kunna förebyggas måste
            klyftorna i samhället motarbetas och överbryggas. Vi måste bekämpa
            rasism och arbeta för att utveckla en större kulturell förståelse.
            Fred börjar inom oss själva.
          </note>
          <note>
            Regeringen och politiker från olika partier talar sig nu varma
            för det vidgade säkerhetspolitiska begreppet, och moderaterna
            säger att det inte är något nytt med det här. Nej, det är gamla
            hot som tyvärr har fått fortgå och som vi inte har brytt oss om
            att gemensamt försöka möta och lägga resurser på att lösa, t.ex.
          </note>
          <note>
            miljöförstöringen.
          </note>
          <note>
            Man använder tyvärr begreppet "vidgad hotbild"
          </note>
          <note>
            mer som slagord än att man låter det genomsyra de beslut vi fattar,
            t.ex. när det gäller resursfördelning.
          </note>
          <note>
            Skillnaden mellan teori och praktik leder ofta till förvirring
            när det gäller vad man egentligen menar med säkerhet. Denna begreppsförvirring
            skär inte bara mellan gröna och traditionella politiker utan också
            mellan könen och generationerna. Om man generaliserar är det framför
            allt kvinnor och ungdomar som ser de stora hoten miljöförstöring,
            utarmning av naturresurser, ökande klyftor i samhället, en känsla
            av icke-delaktighet osv.
          </note>
          <note>
            Försvarsberedningen har konstaterat bl.a. att ett antal långtidsverkande
            faktorer har inflytande över den säkerhetspolitiska utvecklingen.
            Bland dessa nämner Försvarsberedningen miljöförstöring, färskvattenbrist
            - som kommer att bli ett allt snabbare ökande problem - och livsmedelsbrist.
            I vissa fall kan miljöfaktorer komma att få globala konsekvenser.
          </note>
          <note>
            Försvarsberedningen tar också upp att det på Nordkalotten finns
            världens sannolikt största ansamling av kärnvapen, uttjänta kärnkraftsreaktorer
            och annat nukleärt avfall tillsammans med stora lager av kärnvapenmateriel.
          </note>
          <note>
            Mot dessa hot hjälper inte investeringar i militära vapen. Mot
            dessa hot kan inte militära maktmedel ens i teorin utgöra en lösning.
            Ändå tävlar kristdemokraterna och moderaterna med varandra i att
            berätta om hur osäker utvecklingen i Ryssland är. För att möta
            denna osäkerhet anser dessa två partier att det bästa vi kan göra
            är att satsa mer pengar på försvaret i Sverige. Jag menar att
            kristdemokraterna och moderaterna är fast i ett oerhört gammalt
            resonemang. Min fråga till dessa partier, Moderaterna och Kristdemokraterna,
            är: Anser ni att man bäst bidrar till en stabilare utveckling
            i Ryssland med hjälp av militär materiel i
          </note>
          <note>
            Sverige?
          </note>
          <note>
            Jag skall så gå över till FN. Miljöpartiet anser att
          </note>
          <note>
            Sverige skall bidra till att betona vikten av förebyggande fredsarbete
            i FN, speciellt orsaker till konflikter. Sverige har nu en väldigt
            viktig roll, i och med att vi är medlemmar av säkerhetsrådet,
            och måste ta vårt ansvar för FN:s utveckling. Ansträngningar för
            att skapa en bra fredsfrämjande kapacitet bör enligt
          </note>
          <note>
            Miljöpartiets mening koncentreras till FN, i stället för att
            man undergräver FN än mer genom regionala maktstrukturer som aldrig
            någonsin kommer att kunna agera för det globalas bästa utan bara
            för sina egenintressen.
          </note>
          <note>
            När det gäller EU står det i Maastrichtfördraget att en europeisk
            militär supermakt skall byggas upp i framtiden. Men en sådan makt
            förhindrar inga krig och bygger på ett förlegat säkerhetstänkande.
            Det säkerhetssystem vi gröna förespråkar är ett system byggt på
            samarbete med icke-militära medel där militärt alliansfria länder
            kan delta på frivillig basis. Kooperativa säkerhetssystem måste
            utvecklas på flera områden och på flera plan, såväl lokala, regionala
            och nationella som internationella. I detta sammanhang ser vi
            att OSSE har en viktig roll som regional organisation i enlighet
            med FN-stadgan.
          </note>
          <note>
            I propositionen framstår dock EU-medlemskapet som det fundamentalt
            viktigaste för vår säkerhet.
          </note>
          <note>
            Regeringen skriver också att det är ett svenskt intresse att
            EU:s förmåga att föra en kraftfull gemensam utrikes- och säkerhetspolitik
            utvecklas. Denna syn delar inte Miljöpartiet. Miljöpartiet har
            i särskilda yttranden till försvarsberedningens rapporter framfört
            att EU
          </note>
          <note>
            snarare är en säkerhetsrisk än en säkerhetsvinst, till stor del
            på grund av att EU:s allt tätare samarbete inte har en folklig
            förankring i medlemsländerna. Som jag ser det bygger man då in
            spänningar mellan både folk och statsledningar, och därmed inskränks
            de handlingsmöjligheter man borde ha för att möta de hot som ryms
            inom det vidgade säkerhetsbegreppet.
          </note>
          <note>
            Regeringen och Centerpartiet vill också ge EU
          </note>
          <note>
            militära muskler. Det är intressant att se hur Centerpartiet
            har svängt i frågan om den militära alliansfriheten och samarbetet
            inom t.ex. EU. Man har tillsammans med Finland kommit fram till
            att VEU skall ha resurser att genomföra de s.k. Petersberguppgifterna,
            och vill på så sätt ge EU militära muskler. Detta rimmar inte
            med vad regeringen skriver på andra ställen, nämligen att det
            finns en bristande politisk vilja att förse FN med tillräckliga
            befogenheter och resurser för att kunna agera kraftfullt. Här
            saknar jag en gemensam, sammanhållen linje. Det spretar väldigt
            mycket åt olika håll. När vi nu har begränsade resurser måste
            vi prioritera, och då anser jag att det är
          </note>
          <note>
            FN som skall prioriteras.
          </note>
          <note>
            När det gäller VEU är Miljöpartiet motståndare till att vi är
            aktiva observatörer i denna västeuropeiska union. Jag anser att
            de militärt alliansfria länderna har en viktig roll att spela
            inom det gröna säkerhetsbegreppet. Oberoendet av militära garantier
            ger oss som
          </note>
          <note>
            - åtminstone på papperet - är militärt alliansfria en viktig
            roll när det gäller förhandlingar, information och aktivt konfliktförebyggande.
            Därför anser vi gröna att det är av yttersta vikt att Sverige,
            Irland,
          </note>
          <note>
            Österrike och Finland står utanför VEU och NATO.
          </note>
          <note>
            Försvars- och utrikesministrarna från VEU-
          </note>
          <note>
            länderna sammanträdde i Birmingham i maj 1996.
          </note>
          <note>
            Vid detta möte antogs den s.k. Birminghamdeklarationen, som jag
            tycker borde vara föremål för stor debatt i Sverige. Ministrarna
            hänvisar till sin förpliktelse att skapa en europeisk säkerhets-
            och försvarsidentitet med effektiva politiska medel och militära
            möjligheter. Man skall ta ytterligare steg för att skapa närmare
            institutionella och operationella förbindelser till EU, stärka
            banden till NATO och stärka sin operationella kapacitet. Man vill
            också säkra att den påbörjade politiken på områdena rymdaktiviteter
            och rustning fortgår.
          </note>
          <note>
            Tidigare har VEU:s parlamentarikerförsamling antagit en rekommendation
            baserad på dokument
          </note>
          <note>
            1420 om kärnvapnens roll i ett framtida EU-försvar. I
          </note>
          <note>
            denna rekommendation slås fast att alla länder som deltar i försvarssamarbetet
            kommer att bli ekonomiskt ansvariga för ett avskräckande kärnvapenförsvar.
          </note>
          <note>
            Sedan har vi WEAG, Western European Armaments Group. Där håller
            jag till stor del med om det som Jan Jennehag har framfört. När
            det gäller försvarsindustrisamarbete tar regeringen och Centerpartiet,
            dvs. majoriteten i utskottet, klara steg mot en harmoniserad vapenmarknad
            inom EU. Det uttrycks i klartext i utskottsbetänkandet. Man skriver
            t.ex.:"- -
          </note>
          <note>
            - att vi medverkar till harmonisering mellan EU-
          </note>
          <note>
            länderna av regler för försvarsupphandling m.m." I
          </note>
          <note>
            propositionen skriver regeringen: "EU:s roll inom försvarsmaterielområdet
            är alltjämt utomordentligt begränsad. En vidgad roll för EU skulle
            ge större möjligheter för Sverige att delta i samarbetet och skapa
            bättre möjligheter till harmonisering." Allt detta skall ske "inom
            gällande lag om krigsmateriel". Vi i
          </note>
          <note>
            Miljöpartiet anser inte att detta är möjligt, och därför måste
            dessa intentioner stoppas.
          </note>
          <note>
            När det sedan gäller NATO är det faktiskt inte svaret på några
            säkerhetspolitiska problem. Samarbete bygger man inte bäst på
            militära säkerhetsgarantier.
          </note>
          <note>
            Däremot skapar NATO:s utvidgning problem och ställer oss inför
            nya frågor. NATO genomgår nu en identitetskris. Efter det kalla
            krigets slut har man inte längre någon fiende att rusta sig mot
            - såväl Warszawapakten som Sovjetunionen är upplösta. Men i stället
            för att diskutera huruvida även NATO borde förpassas till historien
            hänger vi oss åt att försöka hitta en ny legitimitet för denna
            organisation. Jag hör ofta, kanske speciellt från Folkpartiet
            och Moderaterna, att ett nytt NATO växer fram och att det är detta
            nya
          </note>
          <note>
            NATO man skall diskutera. Men NATO är inte nytt.
          </note>
          <note>
            Vi ser inget nytt NATO. Kärnvapenavskräckningen och de ömsesidiga
            försvarsgarantierna består. Man ger alltså falsk legitimitet åt
            en organisation som i grunden inte alls är speciellt ny. Jag vill
            därför passa på att fråga Folkpartiet om deras nya NATO inte skall
            innefatta kärnvapenavskräckningen och de ömsesidiga försvarsgarantierna.
          </note>
          <note>
            När det slutligen gäller PFF-samarbetet anslöt sig
          </note>
          <note>
            Sverige till NATO:s inbjudan om PFF i maj 1994. I
          </note>
          <note>
            samband med det redovisade Sverige vad vi vill bidra till i detta
            samarbete. Nu händer det väldigt mycket på det här området. När
            NATO-ländernas försvarsministrar träffades i Norge för att diskutera
            bl.a. NATO:s framtida befälsstruktur sade USA:s försvarsminister
          </note>
          <note>
            William Perry att Partnerskap för fred spelar en viktig roll
            i utvidgningsarbetet och att det är viktigt att detta samarbete
            byggs ut och ges nytt innehåll.
          </note>
          <note>
            Miljöpartiet anser att riksdagen skall avgöra vad
          </note>
          <note>
            Sverige skall medverka i och vilken viljeinriktning vi skall
            ha inom PFF-samarbetet. Därför vore det självklart att förelägga
            det dokument som lägger fast detta, den s.k. IPP:n, för riksdagen.
            Därigenom säkras riksdagens inflytande över vad vi skall delta
            i och vilken inriktning vi skall ha.
          </note>
          <note>
            Herr talman! I denna tid av ständiga förändringar är det viktigt
            att man förankrar, diskuterar och noga överväger vilka steg man
            skall ta. Vi vill inte veta av några kovändningar av regeringen
            à la EG-
          </note>
          <note>
            medlemskapsansökan, som vi alla har i gott minne, i någon säkerhetspolitisk
            fråga. Vi måste ha öppenhet i debatten. Och tänk om vi kunde slå
            fast att målet för säkerhetspolitiken är fred! Det skulle vara
            ett stort framsteg.
          </note>
          <note type="speaker">
            Anf. 24 LENNART ROHDIN (fp) replik:
          </note>
          <note>
            Herr talman! Nej, säkerheten främjas, Miljöpartiet och Annika
            Nordgren, bäst av så mycket samarbete som möjligt. Om vi begränsar
            oss till vår egen kontinent är det bästa medlet att främja freden
            i Europa att öka samarbetet mellan alla Europas stater så långt
            det över huvud taget går. Det är det som är EU:s huvuduppgift.
            Trots det - och vi har mycket färska exempel i Bosnien - krävs
            militära medel än så länge fortfarande för att inte vägen mot
            fred skall ta slut innan vi ens har börjat resan.
          </note>
          <note>
            Visst är det bra med visioner, också här i riksdagen. Vi i Folkpartiet
            har vår om FN. Men redan debatterna här i kammaren om FN och dess
            möjligheter att ingripa i exempelvis Bosnien visar att vägen till
            de visionerna är lång, mycket lång.
          </note>
          <note>
            Jag vill fråga även Annika Nordgren och Miljöpartiet: Var det
            bra, när alla andra misslyckades eller inte ens försökte, att
            NATO fanns till hands för att stoppa blodbadet i Bosnien? Inser
            Miljöpartiet att de flesta småstater runt om i Europa, om vi bara
            tittar på det här århundradet, inte har samma unika historiska
            erfarenhet som Sverige av att alliansfrihet alltid garanterar
            småstaters oberoende?
          </note>
          <note>
            Slutligen vill jag säga till Annika Nordgren att det inte finns
            någon anledning att gå med i det gamla
          </note>
          <note>
            NATO. I fråga om hur det nya NATO skall hantera sina kärnvapen
            finns det många modeller, och där är
          </note>
          <note>
            Norge, Danmark och Spanien några. Men det nya
          </note>
          <note>
            NATO kommer inte att vara ett NATO som står för halva Europa,
            utan det nya NATO kommer att vara en säkerhetsstruktur för hela
            Europa, för alla som vill vara med genom fria beslut. Det är ett
            nytt NATO.
          </note>
          <note>
            Det är definitivt inte det gamla NATO.
          </note>
          <note type="speaker">
            Anf. 25 ANNIKA NORDGREN (mp) replik:
          </note>
          <note>
            Herr talman! Jag vill börja med att yrka bifall till reservationerna
            nr 4, 9 och 16, vilket jag glömde i mitt anförande.
          </note>
          <note>
            Lennart Rohdin frågade om det var bra med
          </note>
          <note>
            NATO-insatsen i Bosnien. Ja, det var självfallet bra, när inte
            några andra organisationer hade dessa resurser. Vi hade inte prioriterat
            det, som Jan Jennehag tog upp i en replik. Det är en prioriteringsfråga,
            och vi får alla ta ansvar för vilka resurser vi vill lägga på
            vilka organisationer. Som jag ser det, kan inte den insatsen legitimera
            att NATO har ett berättigande, dvs. att man hela tiden kommer
            att återfalla till att NATO gjorde den insatsen för så och så
            många år sedan. Det är inget konstruktivt att hänga sig kvar vid
            för att därmed fortsätta att legitimera en organisation som just
            nu saknar visioner och letar efter en ny roll.
          </note>
          <note>
            När det gäller kärnvapenavskräckning uppfattade jag inte riktigt
            något svar på den fråga som jag ställde till Lennart Rohdin, nämligen
            om Folkpartiets mening är att Sverige skall gå in i ett NATO med
            kärnvapenavskräckningen och de ömsesidiga försvarsgarantierna
            kvar. I så fall är det inte ett nytt NATO, utan det är ett NATO
            som bygger på samma kärna som alltid förr.
          </note>
          <note>
            När det gäller visioner höll Lennart Rohdin självfallet med mig
            om att det är bra med visioner också i riksdagens kammare. Jag
            uppfattade det så att de visioner jag har om FN inte skulle vara
            giltiga i och med att vi har sett vad som har hänt. Det menade
            jag inte heller i resonemanget om NATO. Man kan inte förkasta
            argument bara därför att det inte har varit så tidigare. Det handlar
            om en kraftanspänning, prioriteringar och politisk vilja.
          </note>
          <note>
            Min politiska vilja är att det skall vara en universell organisation,
            som har ansvaret för militära operationer, om det skall ske några.
            Det skall inte vara regionala instanser, som aldrig kan ta detta
            helhetsansvar utan bara ser till egna insatser och syften.
          </note>
          <note type="speaker">
            Anf. 26 LENNART ROHDIN (fp) replik:
          </note>
          <note>
            Herr talman! Om vi tittar på det som hände i
          </note>
          <note>
            Bosnien, var det fortfarande det gamla, kalla krigets
          </note>
          <note>
            NATO som åtog sig den rollen. Men visionen är ett nytt NATO,
            som inte är en militärallians som försvarar halva Europa, demokratierna,
            mot det andra halva
          </note>
          <note>
            Europa, diktaturerna, utan som omfattar alla demokratier i Europa
            som vill vara med, inte mot någon eller några nationer som är
            de utpekade fienderna, utan mot osäkerhet, mot en utveckling som
            den i
          </note>
          <note>
            Bosnien, för att skapa fred och stabilitet i Europa.
          </note>
          <note>
            Jag tror t.o.m. att Miljöpartiet inser att ett nytt
          </note>
          <note>
            NATO, som når ända fram till att vara den militära delen av den
            nya gemensamma säkerheten i Europa, som omfattar alla europeiska
            stater, kommer radikalt att minska behovet av militära medel för
            att lösa konflikter i Europa.
          </note>
          <note>
            Jag sade inte att erfarenheterna från kammaren gav anledning
            att ge upp visionerna. De ger bara en realistisk bild av att det
            tar ganska lång tid att nå fram till visionerna. Folkpartiet är
            inte mycket större än
          </note>
          <note>
            Miljöpartiet, så vi tror själva att det kommer att ta tid att
            förverkliga våra visioner. Slakten och våldtäkterna i Bosnien
            visar att vi i avvaktan på detta tyvärr också måste förlita oss
            till militära medel. Där kan det nya
          </note>
          <note>
            NATO bli en av hörnpelarna i den nya, gemensamma säkerheten i
            Europa.
          </note>
          <note type="speaker">
            Anf. 27 ANNIKA NORDGREN (mp) replik:
          </note>
          <note>
            Herr talman! Det fenomen som vi ofta drabbas av i vårt västerländska
            samhälle är intressant, nämligen att vi känner en stor trygghet
            i att hänga kvar i de organisationer som finns för tillfället.
            Därigenom skall man bygga upp sitt resonemang på det. Varför inte
            omsätta de visioner som de flesta av oss verkar dela, i alla fall
            visionen om något slags militär nedrustning någon gång, i reella
            politiska beslut, i stället för att hänge oss åt att legitimera
            de här organisationerna och den verklighet som vi tyvärr har bakom
            oss, som i många avseenden är förskräcklig, i Bosnien och på andra
            ställen?
          </note>
          <note>
            Jag håller med Lennart Rohdin om att samarbete är viktigt, men
            när han sedan säger att det nya NATO
          </note>
          <note>
            skall omfatta alla Europas stater, är det intressant att se vilken
            utveckling världen då skulle ta. Skulle man bygga upp motsvarande
            pakter i andra regioner i världen, på andra kontinenter? Vad skulle
            då hända om vi fick en värld där det stod kanske tre stora allianser
            med kärnvapenavskräckning och ömsesidiga försvarsgarantier i botten?
            Vad är det för värld att se fram mot? Skulle det främja en utveckling
            mot fred i vår omvärld? Jag tror inte det.
          </note>
          <note>
            Jag menar därför att det är dags att få bort något slags trygghetssyn
            på de här militärallianserna och att i stället bygga upp det samarbete
            mellan länder som
          </note>
          <note>
            Lennart Rohdin pratar om, inte bara mellan länder i
          </note>
          <note>
            Västeuropa, som det t.ex. ser ut nu inom EU-arbetet, utan också
            så globalt som möjligt, för att bygga den säkerhetsordning som
            vi alla förhoppningsvis önskar, i alla fall i våra hjärtan.
          </note>
          <note type="speaker">
            Anf. 28 ÅKE CARNERÖ (kd):
          </note>
          <note>
            Herr talman! Väpnade angrepp som skulle kunna hota Sverige på
            kort sikt föreligger inte, men vi kristdemokrater delar regeringens
            bedömning att det
          </note>
          <note>
            "råder en grundläggande osäkerhet om den säkerhetspolitiska utvecklingen
            på längre sikt". Vi kristdemokrater drar en annan slutsats utifrån
            den omvärldsbild vi ser i dag.
          </note>
          <note>
            Jag vill redan här yrka bifall till reservation 1 angående CFE-avtalet
            samt till reservation 3 angående regeringens förslag med anledning
            av den säkerhetspolitiska kontrollstationen.
          </note>
          <note>
            Syftet med den säkerhetspolitiska kontrollstationen är att pröva
            om den säkerhetspolitiska utvecklingen i vår omvärld motiverar
            några förändringar av de slutsatser som riksdagen beslöt 1995.
          </note>
          <note>
            Sveriges och Europas säkerhet påverkas av den globala utvecklingen.
            När det kalla kriget upphörde gavs ökat spelrum för flera olika
            krafter och aktörer.
          </note>
          <note>
            Regionala spänningar och grupperingar är nu framträdande inslag
            i det globala säkerhetspolitiska mönstret.
          </note>
          <note>
            Världen har krympt genom globalisering av handel och bättre kommunikationer,
            omfattande migration samt negativa effekter av miljöförstöring.
            Detta skapar ett ökat ömsesidigt beroende men också större konfliktytor
            och sårbarhet. Spridning av massförstörelsevapen kan komma att
            ske till följd av bristande kontroller. Den tidigare kombinationen
            av s.k. politisk spänning och stabilitet har nu ersatts av ett
            rörligt och mycket svårförutsägbart läge; en instabil avspänning.
          </note>
          <note>
            Herr talman! Den militärstrategiska situationen i
          </note>
          <note>
            Östersjöområdet har ännu ej stabiliserats efter det kalla kriget.
            Utvecklingen är beroende av vilka säkerhetspolitiska intressen
            olika länder har och kan komma att ha i Östersjöområdet. Arbetet
            med att bygga upp de baltiska ländernas säkerhetspolitik och utveckla
            demokrati och marknadsekonomi pågår. Estlands,
          </note>
          <note>
            Lettlands och Litauens strävan efter medlemskap i
          </note>
          <note>
            NATO och EU ses som viktiga steg mot en mer fullständig integration
            med länderna i västra Europa.
          </note>
          <note>
            Rysslands kustzon i Östersjön har begränsats, och sjövägarna
            har koncentrerats till Finska viken och
          </note>
          <note>
            Kaliningradområdet. Östersjön har dock alltjämt en avgörande
            betydelse för Ryssland. Fria kommunikationer över Östersjön och
            dess inlopp är ett väsentligt säkerhetsintresse även för de baltiska
            staterna och andra strandägare. En konflikt skulle därför kunna
            leda till att Östersjön blev en utsatt kriszon eller konfliktzon.
            Osäkerheten kring utvecklingen i Kaliningradområdet är fortsatt
            stor.
          </note>
          <note>
            Den kärnvapenstrategiska situationen på Nordkalotten består.
            Atlanten har stor betydelse för förbindelserna mellan USA och
            Europa, och det är endast här som Ryssland har direkt tillgång
            till Atlanten.
          </note>
          <note>
            Detta är orsaken till att de ryska strategiska ubåtssystemen
            och Norra Marinen är baserade på Kolahalvön.
          </note>
          <note>
            Att området är av strategisk vikt för Ryssland har visat sig
            i en konventionell materiell förnyelse under senare år.
          </note>
          <note>
            Herr talman! Ryssland förbli i kraft av sin storlek och sina,
            trots dagens problem, stora resurser den viktigaste enskilda strategiska
            inflytelse- och osäkerhetsfaktorn i det nordeuropeiska området.
          </note>
          <note>
            Försvarsberedningen ägnade stor uppmärksamhet åt den ryska utvecklingen.
            Instabiliteten och svårförutsägbarheten består vad gäller de svåra
            omställningsproblem som Ryssland genomgår mot en fredlig social
            och ekologisk marknadsekonomi. Ekonomiska och politiska osäkerheter
            innebär risker för allvarliga bakslag för de ekonomiska reformerna.
            Rysslands militärstrategiska instressen är bl.a. fokuserade på
            det nordiska området och särskilt Östersjöregionen, eftersom landet
            inte har några geografiska beröringspunkter med Central- och Västeuropa
            förutom Kaliningradområdet. Vi kan inte när det gäller regionala
            motsättningar bortse från risken att Sverige skulle påverkas av
            en eventuell konflikt som omfattade Ryssland och dess grannländer.
          </note>
          <note>
            Om den gällande ryska militärdoktrinens förändringar av krigsmakten
            genomförs skulle de planerade strategiska insatsstyrkorna vara
            upprättade kring sekelskiftet. Detta innebär att förmågan att
            genomföra strategiskt överfall kan öka.
          </note>
          <note>
            Herr talman! Riksdagen betonade i höstas att det ligger i Sveriges
            intresse att CFE-avtalets särskilda begränsningar av tung armémateriel
            i norra flankzonen långsiktigt blir bestående och att flankzonsbegränsningarna
            har stor betydelse för stabiliteten i området. Utskottet såg allvarligt
            på att avtalet inte trädde i kraft den 17 november 1995 och menade
            att en förändring av avtalet, t.ex. i anslutning till de baltiska
            staterna, skulle kunna få en destabiliserande effekt i Östersjöregionen.
          </note>
          <note>
            Även om avtalet består har det försvagats, eftersom CFE 96 innebar
            ett accepterande av de omfattande ryska överskridanden som hade
            skett. Årets översynskonferens medförde större förändringar än
            vad som hade förväntats. Det har bl.a. lett till ökad rysk militär
            handlingsfrihet. Kristdemokraterna ser allvarligt på det nya avtalets
            konsekvenser och den osäkerhet och oro det sprider. Det är därför
            av stor vikt att följa CFE-avtalets vidare utveckling och kontinuerligt
            utvärdera konsekvenserna för svensk försvarsplanering. Jag yrkar
            bifall till reservation 1.
          </note>
          <note>
            Herr talman! Kristdemokraterna står bakom de riktlinjer för totalförsvaret
            riksdagen beslutade år
          </note>
          <note>
            1995, men till skillnad från regeringen drar vi andra slutsatser
            av det säkerhetspolitiska läget. Det är vår uppfattning att osäkerheten
            och svårförutsägbarheten består och snarare har förstärkts både
            globalt och regionalt. Latenta kris- och konflikthärdar finns
            i vår närhet och runt om i världen. I vår världsdel pågår sökandet
            efter en alleuropeisk säkerhetsordning, och
          </note>
          <note>
            NATO:s och EU:s utvidningsprocesser rymmer många svårlösta och
            politiskt känsliga frågor. Utvecklingen i Ryssland är osäker och
            kommer att spela en stor roll för Europa och står i centrum för
            de svenska säkerhetspolitiska intressena. Genom CFE 96
          </note>
          <note>
            har den militärstrategiska situationen i Östersjöområdet destabiliserats.
          </note>
          <note>
            Vi kristdemokrater instämmer i utskottets bedömning att "osäkerheten
            om den långsiktiga utvecklingen i omvärlden fortsatt är så stor
            att det måste föreligga både en god förmåga att höja beredskapen
            hos den befintliga krigsorganisationen och en stabil grund för
            att anpassa totalförsvarsresurserna till mer långsiktiga förändringar".
          </note>
          <note>
            Riksdagens beslut år 1995 om säkerhetspolitikens mål och försvarspolitikens
            inriktning och anpassning består men motiverar inte ytterligare
            besparingar på totalförsvaret. Kristdemokraterna menar att riksdagsbeslutets
            ekonomiska ram för åren 1999-2001 därför inte bör verkställas.
            Jag yrkar bifall till reservation 3.
          </note>
          <note>
            Herr talman! Vårt förtroende för FN som en global säkerhetsorganisation
            är stort. FN har en unik roll att ge mandat för fredsbevarande
            insatser. Dock är det viktigt att medlemsländerna ser till att
            FN:s förmåga att leda och samordna militära och civila insatser
            förbättras.
          </note>
          <note>
            När de ledande europeiska kristdemokraterna
          </note>
          <note>
            Konrad Adenauer, Robert Schumann och Alcide de
          </note>
          <note>
            Gasperi lade grunden till det europeiska samarbetet var freden
            det absolut viktigaste målet. Denna målsättning är lika aktuell
            i dag. I framtiden måste medlemsländerna emellertid verka för
            att EU effektivt skall kunna företa aktiva säkerhetspolitiska
            åtgärder och bl.a. fördjupa sin solidaritet med Baltikum samt
          </note>
          <note>
            Öst- och Centraleuropa. EU måste samverka tätt med
          </note>
          <note>
            NATO och OSSE för att på så sätt sörja för Europas säkerhet.
            De svenska och finska medlemskapen i EU
          </note>
          <note>
            innebär att Östersjö- och Barentsregionerna ytterligare integreras
            i det europeiska samarbetet.
          </note>
          <note>
            Kristdemokraterna i Sverige och i de övriga medlemsländerna arbetar
            för att EU påskyndar sin utvidgning mot Baltikum samt Öst- och
            Centraleuropa.
          </note>
          <note>
            Under tiden måste EU även fördjupa sitt samarbete med dessa länder
            politiskt och ekonomiskt så att de står väl förberedda den dag
            då deras medlemskap är ett faktum. Ett långsiktigt arbete för
            demokrati och social och marknadsekonomisk utveckling är av stort
            säkerhetspolitiskt intresse för Sverige och övriga
          </note>
          <note>
            Europa.
          </note>
          <note>
            Herr talman! VEU utgör i dag en bro mellan EU
          </note>
          <note>
            och NATO. För att ge en möjlighet för alla medlemsländer att
            vara medlemmar i VEU har kristdemokraterna föreslagit att Sverige
            bör ta initiativ till att utveckla en gren av VEU för fredsfrämjande
            operationer, katastrofhjälp och krishantering. På så sätt skulle
            även militärt alliansfria stater kunna delta. Sveriges och Finlands
            förslag i denna riktning kan bidra till en fortsatt framgångsrik
            integration och utveckla EU:s krishanteringsförmåga.
          </note>
          <note>
            Samarbetet i PFF stärker det svenska totalförsvarets förmåga
            att medverka i internationell krishantering och kan på så sätt
            bidra till att förebygga och hantera icke-militära hot och påfrestningar.
            Det framstår som ett klart svenskt intresse att samverkan kan
            utvecklas såväl genom teknisk anpassning och samövningar som utbildningsmässigt.
            Svenska armé-, flyg- och marinstridskrafter kan erhålla viktiga
            internationella erfarenheter liksom det civila försvaret och våra
            frivilligorganisationer.
          </note>
          <note>
            Eftersom fred och säkerhet bara kan byggas genom aktiva och skapande
            ansträngningar är Östersjösamarbetet betydelsefullt när det gäller
            att knyta ihop alla berörda länder i ett fruktbart och givande
            samarbete. Ett isolerat Ryssland skulle kunna leda till säkerhetspolitiska
            påfrestningar. Lågnivåhoten skulle t.ex. bli svåra att hantera
            utan aktiv rysk medverkan.
          </note>
          <note>
            Vi kristdemokrater vill särskilt betona vikten av att de baltiska
            staterna får den hjälp och det stöd de önskar för att bl.a. stärka
            totalförsvar och förmåga att hävda territoriell integritet. Genom
            vårt ordförandeskap i Barentsrådet har vi nu också möjlighet och
            bör ta initiativ till forskning om lågnivåhot inom denna region.
          </note>
          <note>
            OSSE med sin breda tillämpning av säkerhetsbegreppet utgör ett
            viktigt instrument för Rysslands fortsatt integration i Europa
            och kommer troligen att spela en betydelsefull roll som forum
            för framtida säkerhetsdiskussioner.
          </note>
          <note>
            Herr talman! Sveriges kompetens inom försvarsmaterielområdet
            utgör en säkerhetspolitisk och högteknologisk tillgång. Samtidigt
            som en omfattande strukturomvandling sker i Europa på materielområdet
            måste Sverige intensifiera sitt samarbete om försvarsmateriel
            med andra länder för att underlätta vår materielförsörjning. Vår
            anpassningsstrategi är trovärdig endast så länge som vi har en
            levande inhemsk försvarsindustri.
          </note>
          <note>
            Kristdemokraterna vill att vapenexport skall begränsas till stabila
            och demokratiska stater. Ett organiserat samarbete och specialisering
            på krigsmaterielområdet inom hela EU skulle kunna leda till att
            försäljningen begränsas till att främst gälla försäljning till
            medlemsländerna och i andra hand till övriga demokratiska stater.
          </note>
          <note>
            Herr talman! Den kristdemokratiska övertygelsen om alla människors
            lika värde är en grund för goda relationer mellan nationer. Därför
            arbetar vi för en säkerhetspolitik som skapar förtroendefulla
            förbindelser mellan länder och folk och en internationell gemenskap
            med fredlig samexistens och rättvis fördelning. Målet skall vara
            att skapa fred och stabilitet mellan världens nationer samtidigt
            som mänskliga rättigheter och demokratiska ordningar respekteras.
          </note>
          <note>
            I takt med den dynamiska säkerhetspolitiska utvecklingen i Europa
            är det nödvändigt att vår säkerhetspolitik anpassas på ett sätt
            som främjar Sveriges säkerhet. I en osäker omvärldsmiljö är det
            därför väsentligt att Sverige flexibelt kan hantera olika säkerhetspolitiska
            utvecklingar utifrån den styrkeposition som en trovärdig svensk
            försvarspolitik ger genom att skapa trygghet och förmåga till
            konflikthantering.
          </note>
          <note>
            För att vi inte skall hamna i ett sämre läge när ett nytt säkerhetspolitiskt
            mönster växer fram skall vi aktivt delta i det framväxande europeiska
            samarbetet.
          </note>
          <note>
            Det är nämligen en förutsättning för att vi skall kunna vara
            med och lösa gemensamma säkerhetsproblem, att kunna påverka utvecklingen
            inifrån och att få gehör för svenska synpunkter.
          </note>
          <note>
            Herr talman! Vår säkerhetspolitik får därför inte fastna i det
            förgångna eller i nuet, eftersom det då inte är någon säkerhetspolitik.
            Ödmjukt utifrån omvärldsutvecklingen skall vi vara beredda att
            diskutera i vilka former och i vilken omfattning som vi skall
            delta i säkerhetssamarbete. Även om det inte är aktuellt att ompröva
            den svenska militära alliansfriheten är det således väsentligt
            att bevara handlingsfriheten och inte låsa fast svensk säkerhetspolitik
            vid en linje i den svårförutsägbara situation som nu råder. Det
            är därför bra att det sammansatta utrikes- och försvarsutskottet
            återigen slagit fast att vi inte skall binda svensk utrikespolitik
            för varje tänkbart läge i en oförutsägbar framtid.
          </note>
          <note type="speaker">
            Anf. 29 ANNIKA NORDGREN (mp) replik:
          </note>
          <note>
            Herr talman! Jag vill ställa samma till fråga Åke
          </note>
          <note>
            Carnerö som jag ställde i mitt inledningsanförande. Vi har nu
            hört Åke Carnerö upprepa att det finns en ökad osäkerhet, inte
            minst i Ryssland. Hur bidrar då en ökad ekonomisk försvarsram
            i Sverige enligt kristdemokraternas mening till en stabilare situation
            i Ryssland?
          </note>
          <note type="speaker">
            Anf. 30 ÅKE CARNERÖ (kd) replik:
          </note>
          <note>
            Herr talman! Vi har motiverat varför vi inte vill sänka försvarsramen
            ytterligare. Om vi nu ser allvarligt på den osäkra situationen
            i Ryssland - jag läste också upp vad utskottet har sagt när det
            gäller osäkerheten om den framtida utvecklingen, och det står
            även
          </note>
          <note>
            Annika Nordgren bakom - menar vi kristdemokrater att det blir
            alltför omfattande neddragningar i nuvarande säkerhetspolitiska
            situation om vi skall ha en trovärdig försvarsförmåga. Dessutom
            tillför vi nu nya uppgifter för försvaret. Och det ser vi kristdemokrater
            positivt på. Men detta innebär också att vi då skall kunna agera,
            inte som enskild nation utan i samverkan med andra, vilket medför
            ökade kostnader. Vi skall satsa på en snabbinsatsstyrka. Det är
            också bra. Det finns många konflikthärdar runt om i vår värld.
            Det bidrar också till ökade kostnader. Därför menar vi att vi
            inte kan dra ned så mycket som regeringen och
          </note>
          <note>
            Centerpartiet har föreslagit.
          </note>
          <note type="speaker">
            Anf. 31 ANNIKA NORDGREN (mp) replik:
          </note>
          <note>
            Herr talman! Som Åke Carnerö mycket riktigt sade står vi bakom
            den verklighetsbeskrivning som det gemensamma utskottet har gjort
            över utvecklingen i
          </note>
          <note>
            Ryssland. Men vi i Miljöpartiet drar helt andra slutsatser, nämligen
            att man då ännu mer skall satsa på alternativa investeringar för
            säkerhet. Jag vill då passa på att tipsa Åke Carnerö att det går
            att omfördela i våra respektive partibudgetar från insatser på
            ökade militär materiel i Sverige till insatser för att motverka
            den osäkerhetsbeskrivning som Åke Carnerö gör, i stället för att
            man återigen skall använda sig av det för att t.ex. hålla försvarsindustrin
            uppe i Sverige. Det tycker jag är en mycket bättre säkerhetspolitisk
            investering som vi kan jobba för gemensamt.
          </note>
          <note type="speaker">
            Anf. 32 ÅKE CARNERÖ (kd) replik:
          </note>
          <note>
            Herr talman! När det gäller försvarsmateriel menar vi kristdemokrater
            att vi har bestämt oss för att vi skall ha ett försvar, vilket
            vi inte är ensamma om i det svenska parlamentet. Det innebär ju
            naturligtvis att vi måste ha en inhemsk förmåga att själva producera
            inte all materiel men mycket av den materiel som vi behöver. Detta
            är en följd av bl.a. vår anpassningsförmåga.
          </note>
          <note>
            När det gäller ytterligare investeringar betyder det att det
            blir en stor neddragning av den svenska försvarsförmågan nu, och
            en trovärdig svensk försvarsförmåga skapar ju stabilitet i det
            nordeuropeiska området. Vår anpassningsförmåga måste också utgå
            från en stabil grund. Detta är några av de argument som vi vill
            föra fram när det gäller att inte ytterligare göra besparingar
            på det svenska totalförsvaret.
          </note>
          <note type="speaker">
            Anf. 33 VIOLA FURUBJELKE (s):
          </note>
          <note>
            Herr talman! I detta betänkande följer det sammansatta utrikes-
            och försvarsutskottet upp de säkerhets- och försvarspolitiska
            utgångspunkterna från förra årets försvarsbeslut. De ingår som
            ett led i en s.k. kontrollstation och syftar till att belysa om
            sådana förändringar har skett i den säkerhetspolitiska hotbilden
            mot vårt land att en ändring av förra årets riksdagsbeslut om
            riktlinjer för totalförsvaret och besparingar på försvarsutgifterna
            är påkallade.
          </note>
          <note>
            Det är inte några stora skillnader mellan partierna vad gäller
            den omvärldsbeskrivning som utskottets betänkande omfattar. Vi
            noterar såväl positiva som negativa förändringar i vår omvärld.
            Jag skall senare återkomma till några viktiga sådana förändringar.
          </note>
          <note>
            Den sammantagna omvärldsanalysen innebär enligt utskottet emellertid
            inte att vi behöver ändra på tidigare fattade beslut. Utskottet
            tillstyrker därför regeringens förslag om säkerhetspolitikens
            mål, inriktning och anpassning samt vidhåller de besparingar som
            1995 års beslut innebar. Den militära alliansfriheten består också.
          </note>
          <note>
            Redan förra året kunde vi konstatera att hot och konflikter förändrats
            radikalt efter det kalla kriget.
          </note>
          <note>
            Också synen på säkerhet har i dag en annan innebörd än för tio
            år sedan.
          </note>
          <note>
            De fruktansvärda inbördeskrigen i Centralafrika och Tjetjenien
            och den omedelbara och intensiva mediebevakningen av dem kan lätt
            få oss att tro att världen i dag är mera krigisk och krigsdrabbad
            än tidigare. Men det är inte så.
          </note>
          <note>
            I State of Armed Conflicts beskriver Uppsala universitets fredsforskningsinstitution
            hur krigen i världen har minskat från en toppnivå på 94 väpnade
            krig
          </note>
          <note>
            1992 till 30 pågående krig och konflikter i dag. Ingen av de
            30 konflikter som i dag pågår är ett traditionellt mellanstatligt
            krig, ett krig mellan två regeringar över en politiskt definierad
            fråga eller ett territorium. I
          </note>
          <note>
            stället är det den orättvisa fördelningen av makt och resurser
            människor emellan som är orsaken till de konflikter som pågår.
            Med utgångspunkt i den insikten måste nya koncept, strategier
            och instrument utvecklas. Säkerhet är inte längre bara en fråga
            om militära hot och utländsk aggression. För svenskt vidkommande
            är det mycket svårt att över huvud taget se några sådana hot i
            dag.
          </note>
          <note>
            När vi skall skapa säkerhet i dag för oss själva och för vår
            omvärld handlar det därför främst om att stödja demokratiseringen
            i vår omvärld, att sammanlänka folk och ekonomier i ett gemensamt
            arbete för gemensamma mål och att tackla gränsöverskridande problem
            som miljöförstöring, internationell brottslighet, illegal vapen-
            och knarkhandel m.m.
          </note>
          <note>
            Ett annat hot mot såväl vår som jordens säkerhet är den ökande
            fattigdomen i världen - den ojämlika fördelningen av mat och tillgången
            på vatten - som om än hittills i mycket begränsad omfattning kan
            orsaka stora flyktingströmmar som också kan påverka vårt samhälle.
            Kort sagt: Säkerhet i dag blir mer och mer en gemensam uppgift
            för världssamfundet, och lösningarna måste vara regionala eller
            globala. Det militära nationella säkerhetsperspektivet finns fortfarande
            kvar, men det minskar i betydelse när hotbilden på det här sättet
            förändras. Den insikten har inneburit att det svenska försvaret
            får en allt tydligare internationell dimension vid sidan av den
            nationella. Utgångspunkten är att säkerhet bara kan nås genom
            att man samarbetar och genom att man skapar vad Palmekommissionen
            kallade för gemensam säkerhet.
          </note>
          <note>
            Herr talman! Jag skall ta upp några av de faktorer som har varit
            vägledande när vi har kommit fram till våra slutsatser i det sammansatta
            utskottets betänkande. Vi har liksom förra året noga försökt att
            belysa och uppdatera utvecklingen i Ryssland. Det är naturligtvis
            som många här har sagt, dvs. att det råder stor osäkerhet om den
            ryska utvecklingen. Men det ligger i sakens natur att det är mycket
            svårt att förutsäga framtiden, det må gälla säkerhetspolitik,
            trafikpolitik, miljöpolitik, osv. Framtiden är oförutsägbar för
            var och en av oss och för nationer.
          </note>
          <note>
            Det finns naturligtvis tecken som måste leda fram till beslut,
            och beslut måste vi fatta.
          </note>
          <note>
            Vi har tittat på både plus- och minussidan. På minussidan vad
            gäller utvecklingen i Ryssland finns den omförhandling av CFE-avtalet
            som nu medger att
          </note>
          <note>
            Ryssland får ha kvar en större militär närvaro i vår och framför
            allt i Baltikums närhet än vad som ursprungligen var avtalat.
          </note>
          <note>
            På plussidan kan noteras att demokratiska val för andra gången
            har hållits i Ryssland. Valen har genomförts under ordnade former.
            Vidare har kriget i
          </note>
          <note>
            Tjetjenien nu kommit så långt i utvecklingen att det råder vapenvila
            och att en överenskommelse har träffats om att val skall hållas.
          </note>
          <note>
            Ryssland har naturligtvis utsatts för oerhört stora påfrestningar.
            Man har ju en president som hjärtopererats och vars hälsoläge
            varit mycket kritiskt. Dessutom har det rått osäkerhet om hur
            maktförhållandena egentligen skulle utvecklas under presidentens
            frånvaro. Trots detta måste det också noteras på plussidan att
            det finns en politisk stabilitet i Ryssland, om man nu vågar säga
            så. Och trots dessa starka påfrestningar kan vi i dag med säkerhet
            säga vem/vilka som besitter vilka platser och som har makten i
            Ryssland.
          </note>
          <note>
            Vårt samarbete med Ryssland har ökat markant, främst genom Sveriges
            offensiva satsning på Östersjösamarbetet, men också genom samarbetet
            inom
          </note>
          <note>
            IFOR och Partnerskap för fred. Det svenska ordförandeskapet i
            Barentsrådet måste också utnyttjas till att öka samarbetet med
            Ryssland såväl bilateralt som multilateralt. Utvecklingen i Ryssland
            är långt ifrån så pessimistisk som den moderata reservationen
            ger uttryck för. Utskottsmajoriteten har en betydligt ljusare
            syn på utvecklingen i Ryssland. Det innebär också att vi är beredda
            att agera för att påverka utvecklingen i Ryssland - att vi inte
            bara skall sitta som passiva aktörer, utan att vi skall med alla
            medel som står oss till buds också försöka påverka och få en ytterligare
            fördjupad demokratisering och en fredlig utveckling.
          </note>
          <note>
            NATO-utvidgningen och Sveriges relationer till
          </note>
          <note>
            NATO är det andra stora området som tar utrymme i vårt betänkande.
            Här finns det en stor spridning i uppfattningarna. Från Socialdemokraternas
            och Centerpartiets håll anses NATO inte vara så bra som
          </note>
          <note>
            Folkpartiet vill göra det till. Men det är heller inte så farligt
            som Miljöpartiet vill beskriva det. Med vår pragmatiska syn är
            NATO i dag ett användbart instrument för att genomföra fredsbevarande
            och fredsfrämjande åtgärder i Europa, i Bosnien. Vi samarbetar
            inom de områden som vi finner också gynnar våra intressen.
          </note>
          <note>
            Det är inte aktuellt med medlemskap i NATO, men vi kommer att
            öka vårt samarbete med NATO
          </note>
          <note>
            där så behövs. Vi ser naturligtvis med stor spänning på hur NATO
            framskrider i sina utvidgningsdiskussioner. Av vitalt intresse
            för Sverige är att det sker på ett sådant sätt att det inte skapar
            nya skiljelinjer eller spänningar i Europa, att hänsyn tas till
            Ryssland och att detta sker med acceptans därifrån. I övrigt har
          </note>
          <note>
            Sverige inte anledning att ha någon synpunkt på
          </note>
          <note>
            NATO:s utvidgning.
          </note>
          <note>
            EU-utvidgningen är av vital betydelse för de länder som i dag
            också söker NATO-medlemskap. Vi ser det som den främsta källan
            till säkerhet för många av de här länderna, inte minst för Baltikum.
            Vi önskar att
          </note>
          <note>
            Baltikum blir medlemmar av Europeiska unionen, lika väl som de
            andra ansökarländerna, och att därmed balternas önskan om säkerhet
            till stor del tillgodoses.
          </note>
          <note>
            Vi önskar alltså att de skall finna att man inom unionen kan
            ha ett sådant samarbete att det också är möjligt att känna en
            ökad säkerhet nationellt.
          </note>
          <note>
            Vi har alltjämt ett stort intresse för Baltikum, och vi skall
            hjälpa till med att bygga upp dess säkerhetspolitiska strukturer
            även i fortsättningen. Vi kommer att fortsätta att från en global
            position, dvs. i FN:s säkerhetsråd, arbeta för konfliktförebyggande
            och fredsfrämjande och för att med de säkerhetspolitiska instrument
            som säkerhetsrådet förfogar över försöka få till stånd en tidig
            konfliktlösning - en fredlig, ickemilitär konfliktlösning.
          </note>
          <note>
            Herr talman! Jag yrkar bifall till hemställan i det sammansatta
            utrikes- och försvarsutskottets betänkande samt avslag på samtliga
            reservationer.
          </note>
          <note type="speaker">
            Anf. 34 LENNART ROHDIN (fp) replik:
          </note>
          <note>
            Herr talman! Viola Furubjelkes anförande var välformulerat. Vi
            kan vara överens om det mesta, precis som vi är i utskottsbetänkandet.
            Jag har ändå några frågor.
          </note>
          <note>
            Viola Furubjelke sade att från svensk sida har vi mycket svårt
            att se att det över huvud taget finns några militära hot i dag.
            Vågar jag dra någon slutsats om hur Sverige kommer att se på ett
            engagemang ganska snart i den Stabilization Force i Bosnien som
            tycks vara på väg, eller är det enligt svensk uppfattning ett
            felaktigt formulerat svar på en helt annan fråga?
          </note>
          <note>
            När det gäller utvecklingen i Ryssland sade Viola
          </note>
          <note>
            Furubjelke att Ryssland har utsatts för mycket svåra påfrestningar.
            Förvisso. Man skulle ha behövt mycket mera stöd från omvärlden
            i den här situationen. Men ursäktar de här påfrestningarna det
            ryska överfallet på
          </note>
          <note>
            Tjetjenien? Säger överfallet på Tjetjenien, Viola
          </note>
          <note>
            Furubjelke, något om den nuvarande ryska ledningens förhållningssätt
            till det som Europas stater kom överens om i Parisstadgan, nämligen
            en fredlig samlevnad mellan och inom Europas stater?
          </note>
          <note>
            I frågan om Sveriges förhållande till NATO är jag helt nöjd med
            att Viola Furubjelke inte stängde några dörrar. Att gå längre
            än så är inget som vi i Folkpartiet har begärt. Däremot skulle
            vi gärna se att Sverige gav uttryck för sitt eget intresse. Om
            Baltikums eget val - som vi respekterar på samma sätt som andra
            skall respektera vårt - att söka medlemskap i NATO
          </note>
          <note>
            skulle gynna svenska säkerhetspolitiska intressen, finns det
            inte då anledning för oss att ha en uppfattning och att stödja
            ett val som också gynnar våra intressen?
          </note>
          <note type="speaker">
            Anf. 35 VIOLA FURUBJELKE (s) replik:
          </note>
          <note>
            Herr talman! Jag gläder mig också över den samstämmighet som
            finns mellan partierna i detta betänkande. På Lennart Rohdins
            fråga om svenskt deltagande vad gäller den fortsatta insatsen
            i Bosnien kan jag bara svara att det innebär att Sverige skall
            delta i
          </note>
          <note>
            Stabilization Force i Bosnien. Formerna för detta kommer att
            behandlas senare i denna kammare med anledning av en proposition
            som vi hoppas kommer ganska snart.
          </note>
          <note>
            Det ryska överfallet på Tjetjenien kan naturligtvis inte ursäktas.
            Det var ett grovt övertramp och det var inte förenligt med Parisstadgan.
            Så långt är vi helt överens. De negativa delarna i den ryska utvecklingen
            får dock inte förta att det också finns positiva tecken att ta
            fasta på. Jag tror att det är viktigt att vi också försöker se
            att det på senare tid trots allt har funnits en stark vilja att
            försöka lösa Tjetjenienkonflikten. Det ursäktar emellertid inte
            på något sätt att man kastar sig över Tjetjenien på det grymma
            sätt som ändå skedde.
          </note>
          <note>
            När det gäller NATO-medlemskap och Baltikum finns det inte någon
            anledning för Sverige att vare sig stödja eller på annat sätt
            försöka påverka balternas medlemskap negativt. Jag delar inte
            den uppfattning som jag tror låg bakom Lennart Rohdins fråga,
            nämligen att medlemskap för de baltiska länderna i NATO
          </note>
          <note>
            skulle gynna särskilt den svenska säkerhetspolitiska situationen.
            Därvid tror jag att våra uppfattningar skiljer sig åt.
          </note>
          <note type="speaker">
            Anf. 36 LENNART ROHDIN (fp) replik:
          </note>
          <note>
            Herr talman! Jag tackar för det klargörande svaret när det gäller
            den fortsatta militära närvaron av
          </note>
          <note>
            NATO. Den visar, Viola Furubjelke, att vi även på den här punkten
            är överens om att det tyvärr finns hot relativt nära Sverige för
            en viss tid framöver i alla fall som måste hanteras militärt.
          </note>
          <note>
            Beträffande frågan och Ryssland och Tjetjenien tackar jag även
            där för det välkomna svaret. Jag är helt överens med Viola Furubjelke
            om att det finns positiva inslag i Rysslands agerande. Till de
            mest positiva hör naturligtvis det mycket starka engagemang och
            den prioritering som den ryska statsledningen uppenbarligen gör
            av ett fördjupat samarbete med NATO som bas för Rysslands säkerhetspolitiska
            samarbete med en stor del av Europas stater.
          </note>
          <note>
            Slutligen: Om de baltiska staterna lyckades bli medlemmar i NATO
            och därvid uppfylla de krav som ställs för ett NATO-medlemskap,
            innebär det att de baltiska staternas gränser kommer att stabiliseras,
            att de baltiska staterna kommer att integreras i en europeisk
            säkerhetssfär som undanröjer osäkerhet och tvivel om framtiden.
            Ingenting betyder mer för Sveriges säkerhetspolitiska läge än
            en positiv och stabil utveckling i Östersjöområdet, framför allt
            i de baltiska staterna. Då borde vi också kunna säga att det ligger
            i
          </note>
          <note>
            Sveriges intresse att de baltiska staterna integreras också i
            det nya NATO som utvecklas.
          </note>
          <note type="speaker">
            Anf. 37 VIOLA FURUBJELKE (s) replik:
          </note>
          <note>
            Herr talman! Låt mig göra ett klarläggande vad gäller NATO-utvidgningen
            till de baltiska länderna.
          </note>
          <note>
            Jag tycker att Lennart Rohdin möjligen börjar i fel ände. Det
            är så till vida alldeles riktigt att det skulle gynna Sverige
            om en sådan situation uppstod att
          </note>
          <note>
            Ryssland accepterade en NATO-utvidgning, att det inte skapade
            nya spänningar eller skiljelinjer i Europa. Det gynnar självfallet
            också Sverige. Det kan leda till att balterna kan bli medlemmar
            i NATO. Om det sker under de förutsättningarna är det inte någonting
            som är negativt för Sverige. Tvärtom innebär det en positiv utveckling
            i hela Europa och gentemot Ryssland, som också gynnar Sverige.
            Självklart är det så.
          </note>
          <note>
            Men att börja med att säga att det är balternas medlemskap i
            NATO som skulle gynna vår säkerhet tycker jag är att börja i fel
            ände. Jag vill att en sådan utveckling skall ske i Europa, att
            även Ryssland kan acceptera den och inte känner något som helst
            hot i den. Om det däremot skulle ske under helt andra förutsättningar,
            anser jag inte att det på något sätt skulle gynna den svenska
            säkerhetspolitiska situationen.
          </note>
          <note type="speaker">
            Anf. 38 GÖRAN LENNMARKER (m) replik:
          </note>
          <note>
            Herr talman! Först måste fråga Viola Furubjelke:
          </note>
          <note>
            Jag hoppas att jag hörde fel - inte kräver det väl en rysk acceptans
            för att de baltiska länderna skall kunna vara med i NATO? Jag
            hoppas att det var en felsägning.
          </note>
          <note>
            Vad gäller utvecklingen i Ryssland är det viktigt att notera
            att vi moderater ser den litet annorlunda.
          </note>
          <note>
            Jag är själv en av dem som är mycket ofta i Ryssland och har
            en mycket nära kontakt med de ryska demokraterna. Vad vi säger
            är inte att det kommer att gå illa, inte ens att det är sannolikt.
            Men vi säger att det inte kan uteslutas att det kan gå mycket
            illa. Det är en bedömning som vi inte gör från svensk horisont
            utan framför allt från rysk horisont. Våra vänner i Ryssland är
            de första att betona att somliga av de rödbruna krafterna är alldeles
            förfärliga. Det är den analys som de gör i den ryska verkligheten.
            Det är inga kammaranalyser. Somliga svenska Rysslandkännare har
            något slags inbyggd föreställning om att det måste gå illa i Ryssland.
            Det är inte alls dessa det handlar om, utan det är människor som
            lever i den ryska vardagen som fruktar att det kan gå illa, inte
            att det kanske är sannolikt. Det finns förfärligt många bra krafter
            i
          </note>
          <note>
            Ryssland som ingenting hellre vill än att Ryssland skall bli
            ett västerländskt samhälle som inlemmas i
          </note>
          <note>
            Europa, blir medlem i EU och NATO. Det är åtskilliga som tycker
            så.
          </note>
          <note>
            Det är en punkt som jag reagerar mycket starkt emot. Det gäller
            gemensam säkerhet och Palmekommissionen. Vi måste väl ändå ta
            avstånd från detta begrepp av gemensam säkerhet. Det byggde nämligen
            på acceptansen av diktatur. Kom ihåg att det var denna Palmekommissionens
            gemensamma säkerhet vi skulle ha. Då skulle vi blunda för förtrycket
            i öst.
          </note>
          <note>
            Bl.a. den socialdemokratiske utrikesministern sade att vi inte
            fick kritisera samhällssystemet i Östeuropa, möjligtvis enskilda
            övergrepp. Begreppet gemensam säkerhet som gick ut på att acceptera
            diktatur var ett lågvattensmärke i svensk politik. Nu har vi ett
            Europa där vi aldrig accepterar diktatur. Det är demokrati, mänskliga
            rättigheter och friheter som gäller, inget konstigt stabilitetsbegrepp
            à la Palmekommissionen.
          </note>
          <note type="speaker">
            Anf. 39 VIOLA FURUBJELKE (s) replik:
          </note>
          <note>
            Herr talman! Det är självklart att Ryssland inte har något veto
            vad gäller andra länders medlemskap i
          </note>
          <note>
            NATO, lika litet som Sverige har det. Men NATO-
          </note>
          <note>
            utvidgningen är inte något självändamål, utan det är resultatet
            som räknas, den värld som det skulle skapa.
          </note>
          <note>
            Är det den värld som vi vill se, är det helt okej. Då kan detta
            ske utan att det skapar konflikter och spänningar i Europa.
          </note>
          <note>
            Göran Lennmarker säger att det inte är ni som målar upp en svart
            bild av utvecklingen i Ryssland, utan det är ryssarna själva.
            Jag träffar också en hel del ryssar, ibland tillsammans med Göran
            Lennmarker.
          </note>
          <note>
            När de talar om de rödbruna krafterna och försöker skrämmas med
            dem är det just i det här sammanhanget, dvs. att de varnar för
            att man skulle tvinga igenom en utvidgning eller att vi stillatigande
            skulle se på hur en NATO-utvidgning skulle ske utan att någon
            som helst hänsyn togs till den ryska rödbruna opinionen. Sådana
            hänsyn måste vi naturligtvis ta. Det ligger i allas vårt intresse
            att se till att den utvidgningen går till på ett sådant sätt att
            man inte ger eld åt de destruktiva krafter som finns i Ryssland.
          </note>
          <note type="speaker">
            Anf. 40 GÖRAN LENNMARKER (m) replik:
          </note>
          <note>
            Herr talman! Först vill jag framföra ett tack för att
          </note>
          <note>
            Viola Furubjelke korrigerade sig när det gäller rysk acceptans.
            Jag har heller aldrig tidigare hört henne säga det, så jag tror
            att det bara var ett misstag. Jag vill gärna tro henne på hennes
            ord. Det är mycket viktigt. Vi kan aldrig acceptera en situation
            där vi skulle säga att det skulle kräva en rysk acceptans för
            att t.ex. Estland skulle bli medlem i NATO. Det vore en orimlig
            svensk hållning. Vi håller på små staters rätt att själva formulera
            sin säkerhetspolitik.
          </note>
          <note>
            Dessutom är det mycket positivt om Estland,
          </note>
          <note>
            Lettland och Litauen, för att nu ta de tre som exempel, känner
            sig trygga i sin nationella självständighet.
          </note>
          <note>
            Detta är mycket bra för säkerheten i Östersjöområdet.
          </note>
          <note>
            Det är mycket bra också för Ryssland. Trygga och stabila grannländer
            är det mycket lättare att samarbeta med, ha goda relationer med
            och diskutera minoritetsfrågor med än med länder som känner sig
            osäkra och funderar på om den nationella tryggheten skall bestå.
          </note>
          <note>
            Slutligen beträffande bedömningarna. Viola Furubjelke och jag
            har tillsammans hört mycket dystra framtidsscenarion. Ryssland
            kommer att bli en gangsterstat, och sedan kommer en stark man
            att ta över för att rädda Ryssland från det bekymret. Det är en
            kvinnlig rysk analytikers bedömning av landet.
          </note>
          <note>
            Den står för sig själv. Vi har ingen anledning att veta om den
            är korrekt eller ej, det kan ingen av oss bedöma. Men att det
            finns sådana mörka krafter får inte användas som ett argument
            mot att t.ex. Estland,
          </note>
          <note>
            Lettland och Litauen gick in i NATO. Då har vi verkligen vänt
            på argumentationen om vi säger: Hemska krafter finns, alltså skall
            de få styra utvecklingen. Så kan vi inte ha det.
          </note>
          <note type="speaker">
            Anf. 41 VIOLA FURUBJELKE (s) replik:
          </note>
          <note>
            Herr talman! Jag konstaterar att vi i många avseenden kan vara
            överens om de villkor som NATO-
          </note>
          <note>
            utvidgningen skall ske under. Men jag skulle vilja fråga Göran
            Lennmarker hur han ser på Sverige om balterna bli medlemmar i
            NATO. Är det i verkligheten så att Moderaterna ser de baltiska
            ländernas
          </note>
          <note>
            NATO-medlemskap som en omväg för att få Sverige att bli NATO-medlem,
            eller för att Sverige därefter lättare skulle kunna söka NATO-medlemskap?
            Jag misstänker att det finns en sådan tanke bakom.
          </note>
          <note>
            Förste vice talmannen anmälde att Göran Lennmarker anhållit att
            till protokollet få antecknat att han inte ägde rätt till ytterligare
            replik.
          </note>
          <note type="speaker">
            Anf. 42 ANNIKA NORDGREN (mp) replik:
          </note>
          <note>
            Herr talman! Viola Furubjelke sade i sitt anförande att regeringen
            inte tycker att NATO är så farligt som Miljöpartiet tycker. Då
            vill jag gärna förtydliga varför vi ser på NATO som farligt. Det
            är inte precis så att Miljöpartiet inbillar sig att NATO-trupper
            skulle rulla över Sveriges gränser.
          </note>
          <note>
            Däremot tar organisationen resurser från satsningar på andra
            områden och som vi anser skulle vara mer relevanta. NATO:s utvidgning
            kan leda till en upprustning i Europa. Vi anser att den utvecklingen
            vore farlig just i den bemärkelse som jag tidigare talade om.
            När man slåss om resurser för att möta hot kan
          </note>
          <note>
            NATO långsiktigt sett bli farligt.
          </note>
          <note>
            Den amerikanska kongressen har lämnat en rapport som visar att
            en NATO-utvidgning kan leda till en upprustning för vicegradsländerna
            - som kommer ifråga vid första omgången - med 60 %. De behöver
            alltså öka sina försvarsutgifter med 60 %, vilket är det lägsta
            alternativet när det gäller hur stora investeringar som är nödvändiga.
            Militära allianser befäster också attityder som jag anser att
            vi borde lägga bakom oss och förkasta.
          </note>
          <note>
            Jag vill passa på att ställa en fråga till Viola Furubjelke.
            Varför avstyrkte regeringen och socialdemokraterna i det gemensamma
            utskottet Miljöpartiets motion om ökat inflytande från riksdagen
            när det gäller PFF? Med tanke på den dynamiska tid vi lever i
            och på att arbetet inom PFF utvecklas mycket snabbt vill vi att
            riksdagen skall ha ett ökat inflytande. Varför kunde inte Viola
            Furubjelke och socialdemokraterna gå oss till mötes i vår begäran?
          </note>
          <note type="speaker">
            Anf. 43 VIOLA FURUBJELKE (s) replik:
          </note>
          <note>
            Herr talman! Om Annika Nordgren hade lyssnat på det tidigare
            replikskiftet hade det stått klart för henne att en NATO-utvidgning
            som innebär ökad spänningar genom ökad upprustning och ökade hot
            i
          </note>
          <note>
            Europa inte är önskvärd. NATO utför i dag helt andra uppgifter
            i Europa än dem som Annika Nordgren främst tänker på när vi talar
            om NATO.
          </note>
          <note>
            När det gäller Miljöpartiets motion avseende riksdagens inflytande
            över Partnerskap för fred gick utrikesutskottet i samband med
            behandlingen av svenskt medlemskap ordentligt igenom under vilka
            förutsättningar som Sverige kunde samarbeta i Partnerskap för
            fred. Riksdagen har alltså lagt fast ramarna för detta.
          </note>
          <note>
            Vi ser inte att det skulle finnas någon särskild anledning till
            att man skulle komma tillbaka inför varje övning eller inför varje
            år för att revidera det hela.
          </note>
          <note>
            Ramarna ligger fast, och målet är att PFF skall bidra till att
            minska spänningarna mellan de ingående nationerna och till att
            man skall kunna utföra effektivitetshöjande övningar för fredsfrämjande
            insatser.
          </note>
          <note type="speaker">
            Anf. 44 ANNIKA NORDGREN (mp) replik:
          </note>
          <note>
            Herr talman! Eftersom repliktiden bara är en minut lång får jag
            koncentrera mig på PFF-samarbetet.
          </note>
          <note>
            Viola Furubjelke sade att Sverige står fast vid sin inriktning,
            och därigenom har riksdagen redan haft ett inflytande. I presentationsdokumentet,
            som i dag gäller, står det att det övergripande och långsiktiga
            målet för Sveriges deltagande i PFF är att bidra till skapandet
            av en ny säkerhetsordning i Europa. Enligt detta dokument är Sverige
            berett att bidra med sin erfarenhet på det fredsbevarande området
            och andra områden såsom t.ex. räddningstjänstsverksamhet.
          </note>
          <note>
            Min fråga till Viola Furubjelke blir då om man fortfarande står
            fast vid att Sverige är berett att bidra med erfarenheter på det
            fredsbevarande området och andra områden såsom räddningstjänstsverksamhet.
          </note>
          <note>
            Om inte Viola Furubjelke ser något behov av att regeringen återkommer
            till riksdagen efter processen, om den nu leder fram till ett
            plus för PFF eller vad det kommer att bli för nytt samarbete,
            tycker jag att det vore allvarligt. Riksdagen måste föra den debatten,
            och det är här i kammaren som beslut skall fattas om i vilka nya
            avseenden som Sverige skall medverka och vilka resurser som vi
            vill bidra med.
          </note>
          <note type="speaker">
            Anf. 45 VIOLA FURUBJELKE (s) replik:
          </note>
          <note>
            Herr talman! Jag skulle föredra att Annika Nordgren hade ytterligare
            en minuts taletid så att jag hann med att uppfatta vad hon sade.
            Hon talar så fort att det är svårt att höra vad hon säger. Men
            jag förstod så mycket som att PFF uppfattas som en ny säkerhetspolitisk
            struktur i Europa, att PFF därför inte är önskvärt och att riksdagen
            bör få ett större inflytande över den framtida verksamheten.
          </note>
          <note>
            När det gäller PFF och dess funktioner anser vi det mycket värdefullt
            som instrument för att minska spänningarna mellan ingående nationer,
            NATO-
          </note>
          <note>
            länder, icke NATO-medlemmar och ansökarländer.
          </note>
          <note>
            Av största betydelse är att försöka förmå Ryssland att medverka
            i större utsträckning. Återigen: Det är alltså fråga om pragmatiskt
            spänningssänkande insatser i syfte att tillsammans skapa bättre
            fredsfrämjande möjligheter i framtiden.
          </note>
          <note>
            Angående den fortsatta behandlingen av PFF utgår jag ifrån att
            om samarbetet tar sig former som går utanför det som riksdagen
            har angivit är det självklart att regeringen återkommer och redovisar
            detta för riksdagen. Men jag är inte beredd att med anledning
            av Miljöpartiets motion ålägga regeringen att oavsett detta återkomma
            med rapporteringar. Men om det sker avsevärda förändringar är
            det självklart att riksdagen får information och möjlighet att
            lämna synpunkter. Det kan ske i olika former, men jag utgår ifrån
            att regeringen tänker också på detta.
          </note>
          <note type="speaker">
            Anf. 46 HELENA NILSSON (c):
          </note>
          <note>
            Herr talman! Det nära samarbetet mellan regering och riksdag
            om säkerhetspolitiken bildar underlag för en bred uppslutning
            bakom det betänkande, UföU 1, som står på agendan för i dag. Reservationerna
            är relativt få och enigheten dominerar. För Centerpartiet, som
            nära samarbetat med regeringen om såväl etapp 1
          </note>
          <note>
            som etapp 2 av försvarsbeslutet, finns det inga invändningar
            mot betänkandet. Jag vill inledningsvis yrka bifall till utskottets
            hemställan i dess helhet.
          </note>
          <note>
            Vi diskuterar i dag vilka slutsatser som riksdagen bör dra av
            den senaste säkerhetspolitiska utvecklingen i vårt närområde.
            Den inledande analysen har skett inom ramen för Försvarsberedningen,
            och bedömningarna har redovisats i beredningen betänkande
          </note>
          <note>
            Omvärldsförändringar och svensk säkerhetspolitik.
          </note>
          <note>
            Regeringen och Centerpartiet gör i propositionen ingen annan
            bedömning än beredningen. De återkommande säkerhetspolitiska kontrollstationerna
            är en viktig innovation, och nya kontrollstationer kommer att
            genomföras under hela försvarsbeslutsperioden. I det kalla krigets
            stabila men frostiga säkerhetspolitiska läge hade kontrollstationer
            av detta slag varit en meningslös sysselsättning. Dagens föränderliga
            situation ställer andra krav.
          </note>
          <note>
            Det är viktigt att erinra om de mål som vi har för
          </note>
          <note>
            Sveriges säkerhetspolitik. Vi skall "i alla lägen och i former
            som vi själva väljer trygga en handlingsfrihet att - såsom enskild
            nation och i samverkan - kunna utveckla vårt samhälle". Ytterst
            handlar det om vår frihet och vårt oberoende. En grundläggande
            fråga för alla politiker är: Hur höja säkerheten och öka hållfastheten
            i vårt land - i vårt samhälle - på sådant sätt att säkerheten
            i vår omgivning samtidigt förbättras?
          </note>
          <note>
            En politik som ökar spänningarna på andra sidan gränsen är en
            värdelös säkerhetspolitik.
          </note>
          <note>
            Den dynamiska utvecklingsprocessen i Europa kräver aktivt agerande
            från svensk sida. Utskottet konstaterar: "Ett aktivt deltagande
            i det europeiska samarbetet är en förutsättning för att en stat
            skall kunna påverka utvecklingen och bidra till att skapa en ny
            freds- och säkerhetsordning på vår kontinent. Det gäller inte
            minst de mindre och medelstora europeiska staterna." Ett medelstort
            militärt alliansfritt land i det kalla Norden har en nyckelfunktion
            i detta säkerhetsbygge.
          </note>
          <note>
            Vårt agerande i olika internationella forum sker utifrån en styrkeposition
            som militärt alliansfri. Just aktiviteten, viljan att agera, bör
            känneteckna dagens svenska säkerhetspolitik. Det vidgade säkerhetsbegrepp
            som tillämpas av alltfler stater öppnar låsta dörrar och frigör
            ny kraft i det europeiska samarbetet.
          </note>
          <note>
            Genom samverkan för att komma till rätta med de hot mot vår gemensamma
            säkerhet som diktatur, fattigdom, förtryck av minoriteter, miljöförstörelse,
            kärnavfall, internationell brottslighet och terrorism skapar bygger
            vi ett odelat Europa. I det mångfacetterade europeiska säkerhetssamarbetet
            finns flera byggstenar för ett säkrare Europa.
          </note>
          <note>
            Genom det ekonomisk-politiska samarbetet fungerar den europeiska
            unionen, EU, som motor för det mesta av det europeiska samarbetet.
            Europarådet förstärkt med Ryssland har en stor moralisk betydelse
            som skyddsnät för Europas medborgare. Samarbetet inom Partnerskap
            för fred och i olika regionala forum runt Östersjön och Medelhavet
            och i Barentsregionen bygger på insikten att samarbete minskar
            risken för att vi skall ställas inför det yttersta hotet mot friheten
            -
          </note>
          <note>
            det väpnade angreppet.
          </note>
          <note>
            OSSE, Organisationen för säkerhet och samarbete i Europa, får
            en alltmer framträdande roll som regional organisation i enlighet
            med FN-stadgan. För Centerpartiet är OSSE:s verksamhet för demokratisk
            utveckling, valövervakning, mänskliga rättigheter och rättsstatens
            ställning av stor betydelse för att förankra ett demokratiskt
            styrelseskick i hela Sveriges närområde. Vi i Centerpartiet anser
            att OSSE tydligare bör bli den centrala alleuropeiska institutionen
            för konfliktförebyggande arbete, för hantering och lösande av
            konflikter, för återuppbyggnadsinsatser, för rustningskontroll
            och för förtroendeskapande åtgärder.
          </note>
          <note>
            Eftersom det är Danmark som nu skall överta ordförandeskapet
            i OSSE kan Danmark ge kraft och en högre profil till OSSE. När
            NATO- och tillika EU-
          </note>
          <note>
            medlemmen Danmark tar plats som ordförande för
          </note>
          <note>
            OSSE får landet definitivt en viktig roll i ett Europa i förändring.
          </note>
          <note>
            Herr talman! Centerpartiet gör ingen annorlunda bedömning av
            utvecklingen i Ryssland än den som kommer till uttryck i utskottets
            betänkande och i regeringens proposition. Sveriges grundläggande
            positiva säkerhetspolitiska läge består. Det finns inga skäl för
            riksdagen att ändra de riktlinjer för totalförsvaret som fastställdes
            förra hösten. Den säkerhetspolitiskt motiverade besparingen kan
            göras. Ett väpnat angrepp mot Sverige ter sig i närtid osannolikt.
            Den än mer framträdande osäkerheten om den långsiktiga inrikespolitiska
            utvecklingen i Ryssland understryker behovet av att totalförsvaret
            har en god förmåga till anpassning.
          </note>
          <note>
            I det regionala samarbetet i vår del av Europa finns viktiga
            öppningar för att knyta Ryssland närmare övriga Europa. Ett förtroendefullt
            samarbete i Östersjö- och Barentsregionerna skapar en väv av positiva
            beroenden. Denna väv bidrar till att öka säkerheten och stabiliteten
            i hela Europa. Det är därför angeläget att genom ökad handel,
            förbättrade kommunikationer, samarbete mot organiserad kriminalitet
            och miljöförstöring, satsningar på utbildningssamarbete och turism
            knyta regionens länder närmare varandra. Inte minst viktigt är
            att utveckla samarbetet på regional och lokal nivå mellan folkrörelser
            och frivilligorganisationer. Angreppssättet som tillämpades vid
            Visbymötet är det rätta. EU:s kraft och ekonomiska styrka kan
            och bör kanaliseras via det regionala samarbetet som redan finns
            uppbyggt mellan länder och regioner.
          </note>
          <note>
            På samma sätt och med likvärdig kraft måste Sverige som nyblivet
            ordförandeland i Barentsrådet inom
          </note>
          <note>
            Barentssamarbetet gripa sig an de utmaningar som finns på Nordkalotten.
            Detta nordliga samarbete har alltför länge nedprioriterats såväl
            i Stockholm som i
          </note>
          <note>
            Bryssel. Från Centerpartiets sida vill vi ge Barentssamarbetet
            en likadan vitamininjektion som Östersjösamarbetet erhållit. I
            båda regionerna möter Ryssland
          </note>
          <note>
            EU och NATO. Här kan kontakt och ömsesidig förståelse byggas.
          </note>
          <note>
            Den västliga försvarsalliansen NATO genomgår nu en omfattande
            anpassning till de nya uppgifter som alliansen ställs inför. Kärnan,
            det kollektiva försvaret och de militära säkerhetsgarantierna,
            finns emellertid kvar. IFOR-operationen och samarbetet i Partnerskap
            för fred visar på hoppfulla möjligheter för framtida fredsfrämjande
            säkerhetshöjande samarbete mellan alliansfria och alliansbundna
            länder mellan väst och öst, mellan NATO och Ryssland. NATO:s medlemsländer
            gör samfällt bedömningen att NATO behövs.
          </note>
          <note>
            Såväl Frankrike som Spanien har den senaste tiden tagit steg
            mot ett fullt militärt samarbete i alliansen.
          </note>
          <note>
            Även för ett alliansfritt land som Sverige är ett fungerande
            NATO av betydelse, inte minst som instrument för USA:s engagemang
            i Europa.
          </note>
          <note>
            Sverige och Finland har en utomordentligt viktig roll att spela
            i det trevande och sökande klimat som just nu råder. NATO reformeras,
            Ryssland söker finna en ny roll i Europa och i världen. Aktiva
            militärt alliansfria länder kan bygga broar av förtroende och
            kan gå före i handfast samarbete med Ryssland och därmed bidra
            till att påskynda utvecklingen mot en verklig alleuropeisk freds-
            och säkerhetsordning. Ett grundlöst spekulerande om att Sverige
            kommer att inträda i NATO bidrar däremot bara till att underminera
            förutsättningarna för en aktiv svensk säkerhetspolitik. Det är
            därför vi i Centerpartiet är kritiska till
          </note>
          <note>
            Folkpartiets agerande. Vi tycker att det är allvarligt och kontraproduktivt
            i den meningen att det hotar vårt lands trovärdighet i ett läge
            när vi säger att alliansfriheten är en extra stor tillgång i umgänget
            med övriga länder.
          </note>
          <note>
            Eftersom jag fick en rad frågor från Lennart
          </note>
          <note>
            Rohdin och Folkpartiet skall jag nu svara på dem som jag tycker
            berör just detta avsnitt. Lennart Rohdin säger att Centerpartiet
            står för ett utanförskapets signum. På en punkt är det rätt: Vi
            i Centerpartiet pläderar inte för ett medlemskap i NATO. Vi vill
            behålla
          </note>
          <note>
            Sveriges militära alliansfrihet. Men vi har pläderat mycket starkt
            för ett medlemskap i EU, för ett observatörskap i VEU, för ett
            medlemskap i VEAG, för att
          </note>
          <note>
            Sverige skall kunna vara med i PFF och för ett medlemskap i OSSE.
            Vi vill se att OSSE blir det organ som skall bilda den nya alleuropeiska
            säkerhetsordningen, och inte ett nytt NATO. Återigen - vi vill
            behålla Sveriges militära alliansfrihet.
          </note>
          <note>
            Lennart Rohdin sade också att Centerpartiet hyllar totalitära
            stater och inte demokratier. Jag vill då bara påminna om vad Olof
            Johansson sade i sitt tal när vi diskuterade statsministerns resa
            till Kina. Han kritiserade Göran Persson just för att det i hans
            tal inte fanns något resonemang om vad demokratin är värd, och
            hur viktig den är, när man tittar på den politiska stabiliteten
            i olika länder.
          </note>
          <note>
            NATO-samarbetet kommer med all säkerhet att utvidgas till att
            omfatta fler europeiska länder. De första kommer troligtvis att
            få bli medlemmar 1999 då alliansen fyller 50 år. Om NATO-utvidgningen
            sker på de villkor som organisationen själv satt upp, dvs.
          </note>
          <note>
            som en successiv och öppen process med hänsyn till den säkerhetspolitiska
            utvecklingen i hela Europa och med syftet att bevara ett odelat
            Europa med en samtidig utveckling av samarbetet med Ryssland,
            bidrar utvidgningen till en ökad säkerhetspolitisk stabilitet.
          </note>
          <note>
            Centerpartiet ser det som betydelsefullt att NATO
          </note>
          <note>
            parallellt med en utvidgning fördjupar arbetet och samarbetet
            inom Partnerskap för fred dels för att tillmötesgå de kandidatländer
            som inte kommer med i denna första utvidgningsomgång, dels för
            de länder som likt Sverige vill utveckla PFF utan att eftersträva
            ett medlemskap i NATO.
          </note>
          <note>
            En begränsad NATO-utvidgning understryker ytterligare EU:s säkerhetspolitiska
            betydelse och gör ett
          </note>
          <note>
            EU-medlemskap för de baltiska länderna än viktigare.
          </note>
          <note>
            EU:s insatser på det säkerhetsfrämjande området kan utvecklas.
            Det är viktigt att Sverige där spelar en pådrivande roll för att
            i Europa utveckla former för samverkan kring konflikthantering,
            tidig varning och fredsfrämjande insatser. Centerpartiet föreslog
            i sin partimotion angående EU:s regeringskonferens att EU
          </note>
          <note>
            bör utveckla samarbetet runt de s.k. Petersbergsuppgifterna,
            dvs. humanitära insatser, räddningstjänst, fredsbevarande insatser
            och krishantering. Därför har det svensk-finska initiativet på
            området Centerpartiets stöd. Detta är inte att visa några militära
            muskler,
          </note>
          <note>
            Annika Nordgren. Det är att fullfölja fredsfrämjande insatser.
          </note>
          <note type="speaker">
            Anf. 47 LENNART ROHDIN (fp) replik:
          </note>
          <note>
            Herr talman! Jag talade om Centerns duckande inför hotfulla grannar.
            Kina ligger uppenbarligen tillräckligt långt bort för att Olof
            Johansson skall kunna uttrycka en uppfattning på begäran.
          </note>
          <note>
            Helena Nilsson sade att en öppen diskussion i
          </note>
          <note>
            Sverige om framtiden i Europa hotar vår trovärdighet.
          </note>
          <note>
            Nej, Helena Nilsson, ingen ute i Europa blir det minsta förvånad
            om vi också i Sverige öppet för en debatt om det som diskuteras
            öppet i alla andra europeiska stater. Det skulle inte förvåna
            någon.
          </note>
          <note>
            Helena Nilsson talar också om styrkan i den militära alliansfriheten
            när det gäller Sveriges internationella agerande. Jag undrar:
            Hur stor är den styrkan när de flesta, och framför allt alla de
            viktigaste, av
          </note>
          <note>
            Europas demokratier inom en snar framtid kommer att förhandla
            om den hårda kärnan i det säkerhetspolitiska samarbetet mellan
            Ryssland och Europa inom ramen för förhandlingarna mellan NATO
            och Ryssland?
          </note>
          <note>
            Jag vill fråga: Tror Helena Nilsson att styrkan i vår militära
            alliansfrihet kommer att innebära att vi får en specialinbjudan
            att komma till förhandlingarna för att ta hand om de restposter
            som NATO eventuellt inte vill ta hand om själva?
          </note>
          <note>
            Hur var det nu med NATO som spänningsskapande organisation? Det
            var det Olof Johansson uttalade i sin artikel för ett par veckor
            sedan i Dagens Politik.
          </note>
          <note>
            Var det en spänningsskapande organisation som till slut tog tag
            i folkmordet i Bosnien och fick slut på det? Och framför allt,
            Helena Nilsson: Var Västeuropas demokratiers försvarspolitiska
            samarbete under det kalla kriget främst en spänningsskapande organisation?
            Fanns det ingen skillnad mellan det samarbetet och det som samarbetet
            var satt att möta? Var
          </note>
          <note>
            Centerpartiet neutralt i den konflikten? Jag talar inte om vår
            neutralitetspolitik, jag talar om ideologisk neutralitet. De svaren
            väntar vi fortfarande på, Helena
          </note>
          <note>
            Nilsson.
          </note>
          <note type="speaker">
            Anf. 48 HELENA NILSSON (c) replik:
          </note>
          <note>
            Herr talman! Först vill jag ta upp diskussionen om att Centerpartiet
            duckar inför de stora grabbarna. Man kanske kan se det så att
            Folkpartiet upplever det som ett duckande eftersom vi i de internationella
            konflikter som har funnits och diskuterats under de senaste åren
            inte har varit för lika aktiva militära lösningar som Folkpartiet,
            utan förordat politiska lösningar.
          </note>
          <note>
            När det gäller den andra frågan, den om styrkan i den militära
            alliansfriheten, är ju denna styrka så stor att det finns en enighet
            i dagens betänkande om att vi skall vara militärt alliansfria.
          </note>
          <note>
            Sedan vill jag säga något om det här med den spänningsskapande
            organisationen NATO. I ett läge som det som gällde i Bosnien är
            det klart att det var fråga om en spänningsskapande situation
            innan det blev klart att FN skulle vara den organisation som gav
          </note>
          <note>
            NATO uppdraget att se till att fredsavtalet uppfylldes.
          </note>
          <note type="speaker">
            Anf. 49 LENNART ROHDIN (fp) replik:
          </note>
          <note>
            Herr talman! Jag vet inte om den berömde
          </note>
          <note>
            Chronschough någonsin satt i Sverige riksdag men ibland får jag
            en känsla av att det inte hade behövts.
          </note>
          <note>
            Frågan återstår fortfarande, Helena Nilsson: När
          </note>
          <note>
            FN och EU, som ju är bra enligt Centern - EU åtminstone enligt
            vissa delar av Centern - misslyckades, var det bra att NATO då
            fanns till hands för att sätta stopp för folkmordet?
          </note>
          <note>
            Visst är det bra att använda förebyggande åtgärder. Visst är
            det bra att kräva politiska insatser för att sätta stopp. Men,
            Helena Nilsson, är Centerns svar till de tiotusentals våldtagna
            kvinnorna i Bosnien och till de hundratusentals anhöriga till
            dem som slaktades i folkmordet i Bosnien att ni föredrar politiska
            lösningar? De var tacksamma för att det i avvaktan på de politiska
            lösningarna fanns ett NATO som till slut, efter stor tvekan, gjorde
            det som ingen annan kunde göra.
          </note>
          <note>
            Frågan återstår fortfarande, Helena Nilsson: Är
          </note>
          <note>
            NATO främst en spänningsskapande organisation?
          </note>
          <note>
            Var det det som präglade de västeuropeiska demokratiernas samarbete
            mot den kommunistiska diktaturen under det kalla kriget? Det var
            precis vad Olof
          </note>
          <note>
            Johansson sade; att NATO hittills främst har varit en spänningsskapande
            organisation. Vi kräver ett svar på den frågan.
          </note>
          <note>
            Jag kan tänka mig att det kanske inte var så allvarligt menat
            med ett sådant uttalande. Det kanske inte heller är så allvarligt
            menat det som vi har märkt att Olof Johansson säger när det gäller
            statsministerns besök i Peking, Riga och liknande.
          </note>
          <note>
            Olof Johansson sade i debatten förut här i dag att han visste,
            för han hade läst hemliga dokument som han inte kunde redogöra
            för här i kammaren. Det klingar obehagligt likt Gunnar Hedlunds
            utfall mot
          </note>
          <note>
            Sven Wedén i partiledardebatten fredagen före valet
          </note>
          <note>
            1968, där han hänvisade till hemliga handlingar.
          </note>
          <note>
            I interpellationsdebatten för två år sedan här i kammaren visade
            det sig att Centerpartiets ledare även den gången hänvisade till
            sådant som inte existerade.
          </note>
          <note type="speaker">
            Anf. 50 HELENA NILSSON (c) replik:
          </note>
          <note>
            Herr talman! Först vill jag ta upp frågan om huruvida det var
            bra att NATO fanns. När FN bestämde sig för att ge uppdraget till
            NATO, utförde NATO
          </note>
          <note>
            uppdraget. Men vi skall ha i åtanke att FN med sina medlemmars
            instämmande hade lovat att skydda delar av enklaverna i Bosnien.
            Där misslyckades man.
          </note>
          <note>
            FN blir inte starkare än medlemsländernas agerande. Därför blev
            NATO det instrument man kunde ta till för att följa upp fredsavtalet.
            Därför blir det ett gemensamt ansvar som hela världens länder
            får ta på sig att FN misslyckades. Det är inte bra att så många
            människor, bl.a. kvinnor och barn, dog i väntan på att det här
            skulle bli tillräckligt effektivt.
          </note>
          <note>
            Sedan, herr talman, upprepar jag vad jag har sagt tidigare. Man
            kan se i historien att när det fanns två militärpakter kunde båda
            ha spänningsskapande effekter. För övrigt kommenterar jag inte
            vad som tidigare har förevarit i denna riksdag eftersom jag inte
            själv känner till det. Det gäller också åberopandet av hemliga
            handlingar som inte så många känner till.
          </note>
          <note>
            Anf. 51 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Herr talman! När riksdagen om några veckor fattar beslut om Sveriges
            framtida totalförsvar, så är det i en tid då fredsutsikterna i
            vår del av världen är bättre än på mycket länge. Det kalla krigets
            slut har radikalt förändrat vår säkerhetspolitiska situation till
            det bättre. Det tror jag att alla partier och ledamöter i denna
            kammare håller med om och känner glädje över. Jag vill uttrycka
            en stor tillfredsställelse över den betydande enigheten i det
            sammansatta utrikes- och försvarsutskottet om huvuddragen i Sveriges
            säkerhetspolitik. Det är en styrka för Sverige.
          </note>
          <note>
            Försvarsberedningen har såväl i sina säkerhetspolitiska bedömningar
            förra året som vid sin kontrollstation i år gjort mycket ingående
            och genomgående analyser av den säkerhetspolitiska situationen.
          </note>
          <note>
            Dessa analyser grundas inte bara på de bedömningar som görs i
            Sverige, utan också på bedömningar som görs i andra länder. Slutsatsen
            är att vi gör samma säkerhetspolitiska bedömning som de stora
            NATO-
          </note>
          <note>
            länderna USA, Tyskland, Storbritannien och Frankrike och som
            våra nordiska grannar. Det råder fullständig enighet med riksdagens
            partier om att det i dag och under flera år framöver inte finns
            något militärt angreppshot mot vårt land.
          </note>
          <note>
            Riksdagen tog redan för ett år sedan konsekvensen av detta och
            i likhet med andra länder, nu senast Finland, drar Sverige ned
            på försvarskostnaderna. Vi sänker försäkringspremien för att risken,
            ett militärt hot mot vårt land, har minskat. Men besparingen är
            måttfull i internationell jämförelse, och den genomförs stegvis
            under flera år. Vi följer också, och kommer noggrant att följa,
            den säkerhetspolitiska utvecklingen i vår omvärld. Försvarsberedningen
            har vid sin kontrollstation i år inte ansett att hotbilden förändrats
            så att vår försvarspolitik påverkas. I framtiden kommer nya kontrollstationer
            att ingå i den kontinuerliga analysen av den militära hotbilden.
            Naturligtvis skall vi vara på vår vakt mot negativa förändringar
            i vårt närområde som kan påverka oss.
          </note>
          <note>
            Vi kommer också i fortsättningen att ha ett starkt och modernt
            försvar. Det kravet gör vi inte avkall på.
          </note>
          <note>
            Men det skall vara ett försvar mot dagens hot och ett försvar
            med beredskap att möta morgondagens hot.
          </note>
          <note>
            Det får inte vara ett försvar mot gårdagens krigshot i militärblockens
            delade Europa.
          </note>
          <note>
            Herr talman! Europa efter det kalla kriget jämförs ibland med
            Europa efter första världskriget. Syftet är vanligen att varna
            för fredsoptimism och minskade rustningar. Man säger: Sänk inte
            garden! Vi vet hur det gick, lyder budskapet. Men jämförelsen
            haltar.
          </note>
          <note>
            Det är i stället en grovt missvisande parallell som dras. Visst
            finns det likheter mellan 1920-talets Europa och det Europa vi
            lever i i dag. Ett säkerhetssystem byggt på militärallianser har
            fallit samman. I stället vill de europeiska folken skapa en ny
            struktur för gemensam säkerhet.
          </note>
          <note>
            Ryssland befinner sig i en omvälvning vars utgång är svår att
            förutsäga. En rad stater framträder som nya, självständiga aktörer,
            bland dem våra baltiska grannländer. I vårt eget närområde kring
            Östersjön har helt nya förhållanden uppstått.
          </note>
          <note>
            Men skillnaderna är mycket större. Europas folk har dragit lärdom
            av mellankrigstidens historia. I dag vet vi att gemensam säkerhet
            inte kan skapas mot någon eller utan någon. Den måste skapas med
            alla.
          </note>
          <note>
            Ingen stat får isoleras eller stängas ute.
          </note>
          <note>
            Vi vet att en ny säkerhetsstruktur i Europa inte kan beslutas
            vid någon kongress i Wien eller i Versaille.
          </note>
          <note>
            Den måste växa fram successivt och i gemenskap.
          </note>
          <note>
            Vi vet också att vi hela tiden måste bygga för freden genom att
            undanröja konfliktorsaker mellan staterna och inom länderna, och
            vi vet att vi måste kunna ingripa om en kris uppstår eller en
            väpnad konflikt bryter ut.
          </note>
          <note>
            En ny säkerhetsstruktur börjar ta form i Europa, där alla stater
            har ett demokratiskt styrelseskick, låt vara att demokratin på
            flera håll är skör och ingalunda självklar. I den processen är
            Sverige en aktiv och pådrivande deltagare, och det gäller att
            stödja den demokratiska utvecklingen och stärka banden mellan
            länder och folk.
          </note>
          <note>
            EU:s östutvidgning är den viktigaste länken, men dit hör också
            OSSE, liksom det mångfasetterade Östersjösamarbete där Sverige
            spelar en central roll. Dit hör självklart också NATO.
          </note>
          <note>
            NATO, med USA som ledande makt, behåller sina kärnfunktioner
            samtidigt som militäralliansen vidgar sin roll på andra områden
            och eftersträvar ett samarbetsavtal med Ryssland parallellt med
            intagningen av nya medlemmar. Denna åtgärd, att eftersträva ett
            samarbetsavtal med Ryssland under den pågående diskussionen om
            NATO-utvidgningen, har jag uttalat stor respekt för och stor tillfredsställese
            över.
          </note>
          <note>
            I PFF samarbetar NATO på det militära området med i stort sett
            alla europeiska länder, både med dem som söker säkerhet i ett
            gemensamt försvar och med dem som i likhet med Sverige avser att
            förbli militärt alliansfria.
          </note>
          <note>
            På det fredsfrämjande området finns i dag i Europa ett konkret,
            alleuropeiskt samarbete. Det NATO-
          </note>
          <note>
            ledda IFOR är det ojämförligt mest framgångsrika exemplet. Men
            också EU:s och VEU:s roll i krishantering, fredsfrämjande verksamhet
            och humanitära insatser måste stärkas, liksom OSSE:s roll på det
            konfliktförebyggande området.
          </note>
          <note>
            Det är, herr talman, detta Europa och inte misstrons instabila
            tjugotalseuropa som ligger till grund för bedömningen att fredsutsikterna
            i vår del av världen är bättre än på mycket länge.
          </note>
          <note>
            Det är i detta Europa, där förtroende och samarbete växer fram,
            som en del menar att vi med 10 %
          </note>
          <note>
            mindre om året till försvaret riskerar vårt lands och vårt folks
            framtida frihet och säkerhet.
          </note>
          <note>
            En del menar också att innebörden i regeringens proposition är
            en kraftig ambitionssänkning av det svenska försvarets förmåga.
            Sådana påståenden är helt enkelt inte seriösa.
          </note>
          <note>
            Naturligtvis tar vi inga risker med vårt lands och vårt folks
            framtida frihet och säkerhet. Vi sänker inte den svenska försvarsförmågan.
            Materielanskaffningen hålls på en mycket hög nivå. Utbildningen
            kommer att öka. Vi bevarar handlingskraft, och vi planerar för
            försvarets anpassning och tillväxt till ändrade säkerhetspolitiska
            förhållanden - om sådana skulle inträda.
          </note>
          <note>
            Naturligtvis kan den säkerhetspolitiska utvecklingen ta en annan
            vändning än den som vi har välgrundad anledning att hoppas på
            och förvänta oss.
          </note>
          <note>
            Omvälvningen i Ryssland kan föra mörka krafter till makten, med
            internationell spänning och stigande rustningar i vårt eget närområde
            som följd.
          </note>
          <note>
            Herr talman! Detta kan vi och får vi aldrig bortse ifrån. Vi
            måste ha god beredskap för att vår hotbild kan förändras till
            det sämre. Därför löper försvarets förmåga till anpassning som
            en röd tråd genom det nya försvarsbeslut som vi skall slutbehandla
            här i kammaren om tre veckor.
          </note>
          <note>
            Vi vet att det kommer att dröja åtskilliga år innan ett angreppshot
            rent militärt kan materialiseras. Det är flertalet militärer och
            säkerhetspolitiska bedömare överens om. Som andra länder har vi
            tid att anpassa oss efter säkerhetspolitiska förändringar.
          </note>
          <note>
            Men vi vet också att det tar lång tid att anskaffa moderna vapensystem,
            och därför satsar vi redan i dag så mycket på modern materiel.
            Därför beslutade regeringen för ett par veckor sedan att beställa
            ytterligare två hypermoderna ytstridsfartyg 2 000, och därför
            anskaffar vi den tredje delserien av JAS 39 Gripen.
          </note>
          <note>
            Försvarets uppgift i krig är att avskräcka från och avvärja angrepp
            mot vårt land och att trygga vårt folks försörjning och livsvillkor.
            Men vår första försvarslinje är att bygga för fred.
          </note>
          <note>
            När fredsfrämjande operationer och humanitära insatser nu blir
            en av huvuduppgifterna för totalförsvaret, så blir försvaret ett
            av de viktigaste redskapen i vårt fredstida säkerhetsskapande
            politik. Det är man överens om i det sammansatta utrikes- och
            försvarsutskottet.
          </note>
          <note>
            Det gäller de fredsfrämjande insatserna i Baltikum och i Östersjöområdet
            i övrigt, och det gäller framför allt Partnerskap för fred, vars
            vidareutveckling är av central betydelse för en ny europeisk säkerhetsstruktur.
          </note>
          <note>
            Herr talman! Säkerhet är inte bara militär säkerhet. Det är ett
            förlegat synsätt som tyvärr fortfarande präglar tänkandet hos
            en del. Säkerhet är också demokrati och ekonomisk, social och
            kulturell utveckling, det är konfliktförebyggande diplomati och
            krishantering samt internationellt samarbete.
          </note>
          <note>
            Jag kom sent i går kväll från ministermötet med
          </note>
          <note>
            VEU. Det var två dagars intensiv diskussion om hur vi alla länder
            och folk i Europa kan samarbeta för att bli bättre på att hantera
            kriser och interna konflikter.
          </note>
          <note>
            Det handlade om hur vi gemensamt skall kunna bygga upp system
            för att möta alla krafter som vill slå ned fred och frihet och
            skapa oro.
          </note>
          <note>
            Det är värdefullt att vi har fått en situation i Europa där vi
            i olika organisationer, där Sverige nu deltar, så intensivt kan
            tala om fred och samarbete och lika intensivt planera och organisera
            för att arbeta för detta.
          </note>
          <note>
            Säkerhet är dessutom trygghet i det fredstida vardagslivet. Det
            är vetskapen om att samhället, så långt det över huvud taget är
            möjligt, förebygger och lindrar effekter och följder av exempelvis
            terroristattentat, kemikalieutsläpp, naturkatastrofer och kärnkraftsolyckor.
            I det arbetet för totalförsvarets olika delar finns nya och vidgade
            uppgifter i det försvarsbeslut riksdagen har att ta ställning
            till.
          </note>
          <note>
            Det verkligt nydanande i försvarsbeslutet är den betydelse som
            tillmäts de icke-militära hoten. Det vidgade säkerhetsbegreppet
            är en hörnsten i regeringens försvarspolitik. Detta understryks
            av att regeringen samtidigt med totalförsvarspropositionen lade
            fram den s.k. hot-och-risk-propositionen om beredskapen att möta
            svåra påfrestningar på samhället i fred. Dessa båda propositioner,
            dessa båda förslag, bildar en helhet.
          </note>
          <note>
            Regeringens grundläggande filosofi är att en bättre förmåga att
            möta påfrestningar i det fredstida samhället ger oss bättre förmåga
            att möta de mycket större påfrestningar som blir följden för samhället
            i krig.
          </note>
          <note>
            Och omvänt: Har vi en god beredskap för krig, har vi också en
            bättre beredskap för svåra påfrestningar i fred.
          </note>
          <note>
            Herr talman! Det är därför jag kan hävda att regeringens båda
            försvarspropositioner är nydanande och att de ligger rätt i tiden.
          </note>
          <note type="speaker">
            Anf. 52 GÖRAN LENNMARKER (m) replik:
          </note>
          <note>
            Herr talman! Försvarsministern tog upp utvecklingen på 1920-talet.
            Vi moderater har hänvisat till den för att ge ett perspektiv på
            frågan om hur säkerhet kan förändras och hur svårt det kan vara
            med ett återtagande.
          </note>
          <note>
            Det är alldeles rätt som försvarsministern säger att det är en
            betydande skillnad nu, eftersom vi i Europa har lärt oss många
            läxor från både mellankrigstiden och andra världskriget. Vi har
            lärt oss att ha en omfattande europeisk integration, som ju är
            hela det civila samarbetets förutsättningar i vår världsdel, och
            vikten av att bygga upp en fast och förpliktande europeisk freds-
            och säkerhetsordning där NATO sannolikt kommer att bli denna.
            Det vet vi inte ännu, men det kommer sannolikt att bli så.
          </note>
          <note>
            Men en lärdom från 1920-talet är ju samtidigt svårförutsägbarheten.
            Det kan se vackert ut. Det finns ett vackert väder. Weimarrepublikens
            demokrati, som var bräcklig, var likväl en demokrati, och vi vet
            hur det gick. Lärdomen är att vi måste vara beredda på att gardera
            oss också mot det mycket oönskade - det mycket mörka scenariot.
            Det är inte så sannolikt att det blir så kanske. Jag är en av
            dem som är optimistisk när det gäller utvecklingen i Ryssland,
            men vi måste likväl ha denna gardering.
          </note>
          <note>
            Herr talman! Jag vill peka på en sak som jag tycker är grovt
            vilseledande från försvarsministern. Det är att de förslag till
            försvarsbeslut som den socialdemokratiska regeringen har kommit
            med inte har varit i förhållande till situationen under det kalla
            kriget utan till det försvarsbeslut som fattades 1992 på den borgerliga
            regeringens förslag. Det handlade ju om situationen efter det
            kalla kriget. Hela argumentationen faller ju eftersom de här förslagen
            inte kommer i förhållande till det kalla kriget utan i förhållande
            till situationen 1992. Då såg situationen kanske t.o.m.
          </note>
          <note>
            ljusare ut än i dag.
          </note>
          <note>
            Anf. 53 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Herr talman! Ibland får man lätt det intrycket att
          </note>
          <note>
            Moderaterna över huvud taget inte vill att det svenska försvaret
            skall ha någon anpassningsförmåga. Det är litet märkligt med tanke
            på att ni i er egen partimotion skriver att anpassningsförmåga
            är en absolut nödvändighet, oavsett anslagsnivå.
          </note>
          <note>
            Jag sade i mitt anförande att anpassningsförmågan, tillväxtförmågan,
            löper som en röd tråd genom försvarspropositionen. Finns det någon
            punkt där propositionen verkligen är klar och har bestämda förslag
            är det just i fråga om anpassningsförmågan.
          </note>
          <note>
            Där kommer vi med förslag efter förslag. Det handlar om en översyn
            av underrättelsetjänsten så att den bättre passar anpassningsförmågan,
            särskilda forskningsinsatser, återkommande säkerhetspolitiska
            kontrollstationer och en betryggande inhemsk kompetens och matrielförsörjning.
            Vi skall behålla 300 officerare mer än vad krigsorganisationen
            erfordrar osv.
          </note>
          <note>
            Detta har regeringen tänkt igenom ordentligt. Det finns en uppslutning
            i riksdagen för förslaget. Jag förstår att även Moderaterna har
            accepterat förslaget.
          </note>
          <note>
            Nu säger Göran Lennmarker att vi inte skall glömma erfarenheterna
            i det förgångna. Det är riktigt att alla inte tog signalerna från
            Hitler och nazismen på allvar. Vi var inte ensamma om det. Så
            var ju fallet över hela Europa. När den svenska riksdagen väl
            hade anslagit de tre stora försvarslånen i slutet av 30-talet
            hade inte militären i Sverige planer framme för att möta dessa
            pengar. Därför måste en anpassningsförmåga hela tiden utgå ifrån
            en mycket noggrann planering.
          </note>
          <note>
            Det är inte så, Göran Lennmarker, att 1992 års försvarsbeslut
            intecknade allt som hänt i Europa efter det kalla krigets sammanbrott.
            Försvarsbeslutet 1992
          </note>
          <note>
            kunde omöjligen förutsätta eller förutse alla de förändringar
            i Europa som har skett efter dess.
          </note>
          <note type="speaker">
            Anf. 54 GÖRAN LENNMARKER (m) replik:
          </note>
          <note>
            Herr talman! Min poäng är att 1992 års försvarsbeslut skedde
            mot bakgrund av att det kalla kriget hade upphört. Det var en
            alldeles förändrad säkerhetspolitisk situation i Europa. Det krävde
            i sin tur betydande förändringar av det svenska försvaret av naturliga
            skäl. När den säkerhetspolitiska situationen förändras krävs det
            omstruktureringar. Det krävs också en kvalitetshöjning. En av
            lärdomarna från
          </note>
          <note>
            Gulfkriget var vikten av ett smalare men vassare försvar, som
            det ibland brukar kallas.
          </note>
          <note>
            Därmed behöver man ha ett försvar med en annan struktur och med
            en annan kvalitet. Det, herr försvarsminister, är kanske inte
            så mycket billigare.
          </note>
          <note>
            Tvärtom blir det kanske t.o.m. något dyrare under en övergångsperiod,
            eftersom anpassning och kvalitetshöjning kostar pengar.
          </note>
          <note>
            Försvarsministern tog upp felbedömningarna från
          </note>
          <note>
            30-talet. Det ligger ju en lärdom i dem. Det gläder mig att försvarsministern
            själv påtalar detta. Ofta ligger ju bekymret på den politiska
            nivån. På den politiska nivån är vi ovilliga att dra konsekvenser
            av en försämring. Ibland är skälet att man säger att man kan försämra
            situationen genom att dra konsekvenser.
          </note>
          <note>
            Det brukar vara ett argument mot att faktiskt göra den anpassning
            som är nödvändig.
          </note>
          <note>
            Jag är rädd för att när saker prövas i verkligheten finns det
            en risk att Sverige, på samma sätt som många länder på 1930-talet,
            inte förmår att ta till sig signalerna. Många skakar på huvudet
            när man i
          </note>
          <note>
            Ryssland säger att att läsa Zyuganovs bok är som att läsa Mein
            kampf. De säger att det låter konstigt och att det inte kan vara
            så. Så sade många i slutet på 20-
          </note>
          <note>
            talet om en viss herr Hitler. Ingen tog det på allvar. Så illa
            kan det ju inte vara. Det är ju orimligt. En sådan svartsyn kan
            man ju inte ha i ett så civiliserat land i
          </note>
          <note>
            Europas mitt som Tyskland. Vi skall lära oss av historien.
          </note>
          <note>
            Anf. 55 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Herr talman! Det är klart att vi skall lära oss av misstagen.
            Det begicks misstag på 30-talet, inte bara i
          </note>
          <note>
            Sverige utan i hela Europa. Det är därför som en genomtänkt anpassningsförmåga,
            tillväxtförmåga, är så oerhört nödvändig.
          </note>
          <note>
            I försvarspropositionen redovisar regeringen en rad förslag på
            det här området för att verkligen ge anpassningen ett innehåll.
            Därför har jag litet svårt när Göran Lennmarker kritiserar anpassningsfilosofin
            som sådan, samtidigt som han i partimotionen och i utskottet delar
            bedömningen att vi behöver en anpassningsförmåga i det svenska
            försvaret. Andra länder som i dag drar ned på försvarsutgifterna
            bygger upp sitt försvar utifrån samma utgångspunkter.
          </note>
          <note>
            Sedan är det faktiskt så, Göran Lennmarker, att det har hänt
            mycket under de senaste fem åren som
          </note>
          <note>
            1992 års försvarsbeslut inte kunde inteckna. Den ryska krigsmakten
            har dragit tillbaka tiotusentals soldater från de baltiska länderna.
            Samarbetet inom
          </note>
          <note>
            Partnerskap för fred har utvecklats. Sverige har blivit medlem
            i EU. 1992 fanns fortfarande omfattande stridskrafter med bibehållen
            operationskapacitet över hela Europa. Ingen hade för bara fem
            år sedan trott att ryska trupper skulle ställas under NATO:s ledning
            i en militär fredsfrämjande operation. Det är nu en realitet i
            Bosnien. Jag tror att Göran Lennmarker bör läsa på den näraliggande
            historien något innan han angriper mig på den här punkten.
          </note>
          <note>
            Herr talman! Dessutom kommer Sverige att ha ett mycket kraftigt
            och modernt försvar även efter en besparing på 10 %. Vi måste
            ju ha fått något för de
          </note>
          <note>
            115 miljarder kronor som vi har lagt ned i materielanskaffning
            under de senaste tio åren. Under försvarsbeslutsperioden kommer
            vi att satsa 16-17 miljarder kronor per år för att köpa nytt materiel.
            Det leder till att vi kommer att kunna ha ett modernt och starkt
            svenskt försvar även i fortsättningen.
          </note>
          <note type="speaker">
            Anf. 56 ÅKE CARNERÖ (kd) replik:
          </note>
          <note>
            Herr talman! Försvarsministern och jag är överens om att det
            råder en grundläggande osäkerhet om den säkerhetspolitiska utvecklingen.
            Vi kristdemokrater står bakom flera av de riktlinjer som ingick
            i beslutet
          </note>
          <note>
            1995.
          </note>
          <note>
            Men jag skulle vilja ta upp en sak. Det gäller den säkerhetspolitiskt
            motiverade besparingen, där vi skiljer oss åt. Vi menar att en
            ytterligare besparing på
          </note>
          <note>
            2 miljarder från år 1999 inte är säkerhetspolitiskt motiverad.
            Jag vill ta upp det i belysning av anpassningsförmågan, som är
            en av riktlinjerna. Vi skall ha en god sådan sade försvarsministern.
          </note>
          <note>
            Ja, detta är en central fråga för försvaret. Det handlar om förvarning
            och om att tolka förvarningssignaler. Det gäller att ha en god
            underrättelsetjänst m.m. Om det sker säkerhetspolitiska förändringar
            gäller det naturligtvis att vi har en god förmåga till återtagning,
            till tillväxt.
          </note>
          <note>
            I vår närhet finns nu mer materiel vid aktiva förband än vi förutsåg
            för ett år sedan. CFE-avtalet skall vidareutvecklas. Det visste
            vi inte för ett år sedan.
          </note>
          <note>
            Vad ligger i det? Man överskred väsentligt de år 1990
          </note>
          <note>
            överenskomna gränserna.
          </note>
          <note>
            Jag upprepar ordet förutsägbarhet, som jag nämnde i mitt huvudanförande.
            Det är alltså svårt att förutsäga vad som skall hända. Innebär
            detta att vi kanske skall ändra och alltså inte verkställa den
            besparing som föreslogs 1995? Detta är en säkerhetspolitisk signal
            som vi bör beakta.
          </note>
          <note>
            Anf. 57 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Herr talman! Enligt regeringen och enligt Socialdemokraterna
            och Centerpartiet - och såvitt jag förstår även enligt Folkpartiet,
            Vänstern och Miljöpartiet
          </note>
          <note>
            - anses besparingen om 10 % vara säkerhetspolitiskt motiverad.
            Man kan inte säga att det kanske skulle vara 9,5 % eller 10,5
            %. 10 % är alltså fastlagt för
          </note>
          <note>
            Sverige. Då är det intressant att veta att flertalet andra länder,
            med samma säkerhetspolitiska motivering som vi, har motiverat
            betydligt större besparingar. Flertalet
          </note>
          <note>
            NATO-länder ligger på 15-20 %. Några länder ligger betydligt
            högre än det.
          </note>
          <note>
            Åke Carnerö behöver inte gå omkring och vara orolig för att de
            partier som anser att 10 % är en säkerhetspolitiskt motiverad
            besparing tar onödiga risker, med hänsyn till den säkerhetspolitiska
            bedömningen. Åke Carnerö anser av olika skäl - jag har inte riktigt
            förstått skälens innebörd - att 5 % skulle vara säkerhetspolitiskt
            motiverat. Som svar på ställd fråga kan jag säga att de 10 procenten
            är säkerhetspolitiskt motiverade enligt en majoritet i denna kammare.
          </note>
          <note>
            Åke Carnerö tar upp CFE-avtalet, som slöts mellan NATO och Warszawapaktsländerna
            1990. Det avtalet har haft utomordentligt stor betydelse för den
            militära stabiliteten på väsentligt lägre militära försvarsnivåer.
            Det är ett viktigt element efter det kalla kriget i Europa. Samtliga
            avtalsparter har uppfyllt sina totala reduktionsåtaganden. Det
            är just detta som är, och förblir, det viktiga med CFE-avtalet.
            Sedan skedde det förändringar i avtalet, och vi beklagar dessa
            förändringar. Avtalet är ännu inte undertecknat, och de förändringarna
            har enligt regeringen, Försvarsberedningen och en majoritet i
            riksdagen inte ansetts vara sådana att de skulle påverka försvarsbeslutet.
          </note>
          <note type="speaker">
            Anf. 58 ÅKE CARNERÖ (kd) replik:
          </note>
          <note>
            Herr talman! Jag vill inte säga att jag går omkring och är alltför
            orolig. Men nog innebär en ytterligare besparing en ökad självrisk.
            Vi får en lägre omedelbar försvarsförmåga, men i dag skall vi
            kanske inte diskutera just försvarspolitik.
          </note>
          <note>
            När det gäller de säkerhetspolitiskt motiverade besparingarna
            innebär den inriktning som riksdagen beslutade 1995 även nya uppgifter
            för totalförsvaret som vi menar fördyrar bl.a. - och vi har ändå
            en positiv syn - den höjda ambitionsnivån i fråga om att kunna
            delta i internationell krishantering. Detta sammantaget gör att
            vi menar att det här inte motiverar den ytterligare besparing
            som regeringen och Centerpartiet vill införa, att gälla från 1999.
          </note>
          <note>
            Förra året såg det sammansatta utrikes- och försvarsutskottet
            mycket allvarligt på att CFE-avtalet inte trädde i kraft. Däri
            ligger den stora förändringen det senaste året. Avtalet har alltså
            ännu inte trätt i kraft, och det blev större förändringar än vad
            som hade förändrats så att säga. Det är alltså fråga om en stor
            säkerhetspolitisk skillnad i vårt närområde.
          </note>
          <note>
            Anf. 59 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Herr talman! Regeringen har, liksom Socialdemokraterna och Centern,
            i uppgörelsen valt en lägre sparsiffra, 10 %, än flertalet andra
            länder gjort med exakt samma säkerhetspolitiska bedömning. Ändringen
            av CFE-avtalet har inte lett till att Finland gått motsatt väg.
            Tvärtom drar man nu ned på sin försvarskostym.
          </note>
          <note>
            Gjorda ändringar har inte lett Europas länder till att justera
            sina sparkrav. Tvärtom talar man i flera länder om ett ökat sparande.
            Också på den här punkten kunde Åke Carnerö alltså gott ha accepterat
            de
          </note>
          <note>
            4 miljarderna och inte stannat vid 2 miljarder.
          </note>
          <note type="speaker">
            Anf. 60 LENNART ROHDIN (fp) replik:
          </note>
          <note>
            Herr talman! Försvarspolitiken sparar vi till lucia.
          </note>
          <note>
            Jag höll på att resa mig för att instämma i försvarsministerns
            anförande, och det kan jag väl för ovanlighetens skull göra. Det
            är skönt att vi har kommit så långt i den säkerhetspolitiska debatten
            att vi kan diskutera odramatiskt och konstruktivt. Det visar väl
            att den typen av debatter inte skall improviseras fram i debatter
            om massarbetslösheten.
          </note>
          <note>
            Jag håller också med försvarsministern när han säger att vi inte
            är tillbaka på 20-talet eller, ännu värre, på 30-talet. Det är
            alldeles riktigt. Tvärtom har vi nu med den kommande utvidgningen
            av EU och
          </note>
          <note>
            NATO förutsättningar att skapa en sammanhållen europeisk säkerhetsstruktur
            där små stater inte lämnas ute, där små stater inte lämnas ensamma.
          </note>
          <note>
            Vi behöver inte diskutera frågan om svenskt medlemskap i NATO.
            Den brådskar inte. Så länge bl.a. Viola Furubjelkes besked gäller
            tycker jag att den debatten alls inte brådskar.
          </note>
          <note>
            När det gäller NATO-utvidgningen som sådan är vi ju helt överens
            om att den gemensamma europeiska säkerheten måste stå på flera
            ben: EU, OSSE, Europarådet, Östersjösamarbetet osv. Enligt de
            flesta andra stater gäller det förmodligen också NATO i fråga
            om de militära medlen.
          </note>
          <note>
            Jag vill fråga försvarsministern på samma sätt som jag gjorde
            i mitt inledningsanförande: Vore det fel om
          </note>
          <note>
            NATO, liksom ett stort antal andra stater, blev den del av den
            alleuropeiska säkerhetsordningen som förfogar över nödvändiga
            militära medel? Vore det fel, olämpligt, olyckligt eller skadligt
            från svensk utgångspunkt? Vad avser regeringen i så fall att göra
            för att motverka detta?
          </note>
          <note>
            Jag vill också fråga försvarsministern: Är det till fördel för
            Sverige - det handlar inte om ett argument för medlemskap - att
            vi står utanför de förhandlingar och diskussioner om det övriga
            Europas relationer till
          </note>
          <note>
            Ryssland som kommer att ske nu i NATO-dialogen med Ryssland?
            Är det alltså till fördel att Sverige står utanför där?
          </note>
          <note>
            Anf. 61 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Herr talman! Jag blir alltid litet misstänksam när
          </note>
          <note>
            Lennart Rohdin öser beröm över mig på sådant här vis, framför
            allt när det gäller kopplingen till NATO-
          </note>
          <note>
            frågan. Jag har nämligen alltid upplevt Lennart
          </note>
          <note>
            Rohdin och även Folkpartiet som de största entusiasterna för
            ett svenskt medlemskap i NATO.
          </note>
          <note>
            För att lugna Lennart Rohdin på en punkt vill jag säga att Sverige
            har goda relationer med NATO. Jag tror att det är bra för både
            Sverige och NATO. Vi har ett gott samarbete med NATO, inte bara
            inom ramen för PFF utan också inom IFOR. Jag tror att jag var
            den förste i denna kammare att säga att ett svenskt engagemang
            i Bosnien förutsätter en NATO-ledd operation. Jag kan inte se
            någon annan organisation än NATO som kan leda fortsättningen av
            det militära arbetet nere i Bosnien.
          </note>
          <note>
            NATO har reformerats, men NATO har fortfarande kvar sina kärnfunktioner,
            försvarsgarantierna.
          </note>
          <note>
            Därför har jag rått mina vänner i Folkpartiet att inte vara så
            otydliga i NATO-frågan. I stället gäller det att verkligen så
            noga som möjligt sätta sig in i vilken organisation det är som
            man vill söka medlemskap i.
          </note>
          <note>
            Då får man inte ena dagen säga si och nästa dag säga så.
          </note>
          <note>
            Det är inget fel i att NATO utvecklas till att bli en säkerhetsorganisation
            i Europa. Jag tror att utvecklingen i NATO så att säga går den
            svenska vägen och att NATO har reformerats på så vis att NATO
            står för alltmer av samarbete och vilja att arbeta för gemensam
            kollektiv säkerhet. Den andra militäralliansens -
          </note>
          <note>
            VEU:s - sammanträden, som jag åberopade i mitt anförande, sysslade
            hela tiden med hur vi skulle kunna samarbeta för att få denna
            säkerhetsstruktur och för att kunna åstadkomma fredliga förhållanden
            mellan länder och folk. Ett gott råd är, Lennart Rohdin, att man
            skall veta vad det är man önskar ge sig in i och vad det är man
            vill söka medlemskap i.
          </note>
          <note type="speaker">
            Anf. 62 LENNART ROHDIN (fp) replik:
          </note>
          <note>
            Herr talman! Jag sade i mitt inledningsanförande att både NATO
            och Folkpartiet är nöjda när det gäller
          </note>
          <note>
            Sveriges praktiska agerande ute i Europa. Det är ju egentligen
            inte det som debatten har handlat om - den har handlat om saker
            som framför allt avser den inhemska publiken. Men jag har flera
            gånger sagt att jag inte tror - det är min fasta övertygelse -
            att Socialdemokraterna och Folkpartiet kommer att följa olika
            linjer när den dagen kommer, och det brådskar inte.
          </note>
          <note>
            Men tiden får väl ha sin gång tills vi är där.
          </note>
          <note>
            Det viktiga för Folkpartiet är om vi vill vara med och påverka
            det som med tiden kommer, att vi aktivt deltar i detta och att
            vi diskuterar det öppet på hemmaplan. Jag tycker att det fortfarande
            fattas en del från regeringens sida när det gäller öppenhet och
            tydlighet, men jag noterar att det som har skett hittills i debatten
            i dag i alla fall inte innebär att de dörrar som kan ha stått
            på glänt står mindre på glänt inför framtiden.
          </note>
          <note>
            När jag ändå har möjlighet vill jag också fråga försvarsministern
            om WEAG, eftersom det inte har tagits upp tidigare i debatten.
            Vi tycker från Folkpartiets sida att det gick litet väl fort.
            Frågan om huruvida det var ett försök att smyga in Sverige överlämnar
            jag till Olof Johansson att fundera över. Ger de signaler som
            nu har kommit regeringen anledning att fundera ett varv till på
            hur vi skall ha det, hur vi skall bereda detta ärende och sätta
            oss in i vad det är för samarbete som Sverige har tänkt sig med
            att gå in i
          </note>
          <note>
            WEAG?
          </note>
          <note>
            Slutligen bara en liten kommentar: Folkpartiet ställer upp på
            10 procents besparing på försvarsbudgeten - inte nödvändigtvis
            för att den är säkerhetspolitiskt motiverad, men den är åtminstone
            säkerhetspolitiskt godtagbar.
          </note>
          <note>
            Anf. 63 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Herr talman! Det är väldigt viktigt för mig att mera som en kommentar
            till det Lennart Rohdin har sagt säga att vår militära alliansfrihet
            inte har hindrat oss och inte får hindra oss från att på vårt
            sätt vara aktiva i Europa. Det är snarare tvärtom. Jag tror att
            vår militära alliansfrihet ger oss unika möjligheter. Vi har valt
            vår säkerhetspolitik i formandet av det nya Europa därför att
            det gagnar oss, och det är viktigt att det får bli en grund för
            våra säkerhetspolitiska bedömningar.
          </note>
          <note>
            Genom medlemskap i EU, militär alliansfrihet genom
          </note>
          <note>
            Partnerskap för fred och observatörskapet i VEU
          </note>
          <note>
            samarbetar vi nära och praktiskt både med NATO och
          </note>
          <note>
            VEU i fredsfrämjande syfte. Sverige har tagit många initiativ
            för att stärka både PFF och EU på detta område. Det är alltså
            oerhört viktigt att detta inte har hindrat oss och inte får hindra
            oss.
          </note>
          <note>
            Orsaken till att WEAG fördes in i bilden, Lennart
          </note>
          <note>
            Rohdin, var att svensk försvarsindustri behöver samarbetspartner,
            behöver information och behöver komma ut på marknaden i Europa.
            Att kunna delta i gemensamma forskningsprojekt är oerhört nödvändigt
            för att fördela kostnaderna för väldigt dyra utvecklingsprojekt
            när det gäller nya, sofistikerade vapensystem. Det möte med WEAG
            som hölls i Ostende i
          </note>
          <note>
            Belgien nu i måndags och i går har resulterat i delvis nya förhållanden,
            eftersom man startar en sidoorganisation till WEAG. Det får vi
            närmare analysera.
          </note>
          <note>
            Inga kontakter har ännu tagits med WEAG. Vi måste avvakta riksdagsbeslutet
            den 13 december. Jag avser att återkomma. I den frågan har jag
            tänkt mig
          </note>
          <note>
            Utrikesnämnden som ett forum, för att se på både hur kontakterna
            tas och hur vi blir bemötta vid de kontakterna. Ingenting kommer
            alltså att smygas in - övriga partier skall bli väl informerade
            om olika steg i den här frågan.
          </note>
          <note type="speaker">
            Anf. 64 ANNIKA NORDGREN (mp) replik:
          </note>
          <note>
            Herr talman! På försvarsmateriel har det de senaste tio åren
            satsats 115 miljarder kronor. Det innebär
          </note>
          <note>
            16-17 miljarder kronor per år. Försvarsministern lät mäkta stolt
            över den här investeringen, och jag blir snarare förskräckt. Min
            fråga är: Anser försvarsministern att han backar upp uttalandet
            i regeringsförklaringen om att arbetet för internationell nedrustning
            skall bedrivas vidare genom handling här på hemmaplan?
          </note>
          <note>
            Jag har hört försvarsministern säga vid flera tillfällen här
            i kammaren att den tioprocentiga besparingen på försvaret inte
            skall ses som en nedrustning. Då undrar jag: Skall vi begära av
            andra vad vi inte gör själva? Ställer försvarsministern upp på
            det som statsministern sade i regeringsförklaringen?
          </note>
          <note>
            Anf. 65 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Herr talman! Regeringens försvarspolitik och
          </note>
          <note>
            Miljöpartiets försvarspolitik skiljer sig oerhört mycket åt -
            det är en skillnad som mellan natt och dag. Därför är det litet
            svårt att diskutera det militära försvaret med Annika Nordgren.
            Hon företräder en totalavveckling av det militära försvaret för
            att ersätta det med någonting annat som vi egentligen inte vet
            vad det är. Eftersom jag företräder en försvarspolitik som inriktas
            på att vi skall ha ett starkt och modernt försvar för att ge vårt
            land frihet och oberoende, för att kunna avskräcka från angrepp
            mot vårt land och för att ge oss möjlighet att verka för fred
            och säkerhet i
          </note>
          <note>
            Europa, vill jag också tillföra det svenska försvaret moderna
            vapen. Redan i utgångspunkten skiljer det alltså mellan mig och
            Annika Nordgren.
          </note>
          <note>
            Det är nödvändigt att det försvar som är en bakgrund till vårt
            Europaagerande är ett försvar som också är modernt. Därför måste
            vi enligt min försvarsfilosofi ha en stor materielanskaffning.
            Jag vill att det svenska flyget, den svenska armén och den svenska
            marinen har de absolut bästa och modernaste vapnen. Det svenska
            försvaret har i dag väldigt moderna vapen och moderna försvarssystem,
            och det skall vi fortsätta att ha. Annika Nordgren vill inte något
            av det här, och därför blir en diskussion oss emellan ganska meningslös.
          </note>
          <note type="speaker">
            Anf. 66 ANNIKA NORDGREN (mp) replik:
          </note>
          <note>
            Herr talman! Jag tycker inte alls att diskussionen är meningslös.
            Jag håller med försvarsministern om att vi har olika utgångspunkter,
            men jag tycker ofta att det leder fram till någon form av utveckling.
            Om vi står här i kammaren och bara bekräftar varandra, som de
            andra partierna gör från höger till vänster - man är överens om
            själva kärnan i säkerhetspolitiken - leder det inte framåt. Därför
            tycker jag att den här diskussionen är viktig. Jag tycker inte
            alls att det är svårt att diskutera med försvarsministern.
          </note>
          <note>
            När man diskuterar anpassningsförmågan i det svenska försvaret,
            vilket vi har gjort här i kammaren alldeles nyligen, pratar man
            alltid om att hotbilden eventuellt kan förändras till det sämre,
            att det börjar mörkna vid horisonten och att vi måste kunna anpassa
            försvaret uppåt. Det gäller både försvarsministern och andra debattörer
            här i kammaren. Men man vänder aldrig på resonemanget och säger:
            Hur gör vi i nästa led om den säkerhetspolitiska situationen blir
            bättre?
          </note>
          <note>
            Hur anpassar vi oss nedåt? Gör vi det i så fall? Om inte, vad
            är det som säger att vi har lätt att anpassa oss uppåt men att
            det tar emot när vi skall anpassa oss nedåt till en förändrad
            säkerhetspolitisk omvärld?
          </note>
          <note>
            Även om vi har olika utgångspunkter för resonemangen vore det
            intressant att höra försvarsministerns syn på detta. Skall det
            vara lika lätt att anpassa försvaret nedåt som att anpassa det
            uppåt?
          </note>
          <note>
            Anf. 67 Försvarsminister THAGE G
          </note>
          <note type="speaker">
            PETERSON (s):
          </note>
          <note>
            Herr talman! Annika Nordgren behöver inte gå och grubbla så mycket
            på den frågan, eftersom hon tillhör Försvarsberedningen, och det
            är Försvarsberedningen som utför de säkerhetspolitiska analyserna.
          </note>
          <note>
            Regeringen har inte avvecklat Försvarsberedningen utan sagt att
            Försvarsberedningen med de sju politiska partiernas företrädare
            skall sitta kvar och bedöma det säkerhetspolitiska läget.
          </note>
          <note>
            Vad riksdagen den 13 december skall ta ställning till är hur
            försvaret skall se ut med tanke på den säkerhetsmotiverade 10-procentiga
            besparingen. Nästa kontrollstation, om inget oförutsett inträffar,
            kommer
          </note>
          <note>
            1998. Då får vi se hurdant läget är och bedöma om det säkerhetspolitiska
            läget har blivit mörkare eller ljusare. Vi får ta den dagen som
            den kommer. Intill dess att vi har en annan säkerhetspolitisk
            bedömning kommer regeringen att ta ansvaret för att omforma försvaret
            så att det fortsätter att vara starkt och modernt med hänsyn till
            den säkerhetspolitiska omgivningen.
          </note>
          <note>
            Några teoretiska resonemang vill jag inte gärna ge mig in på
            i kammaren.
          </note>
          <note>
            Anf. 68 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Herr talman! När den oberoende kommissionen för nedrustnings-
            och säkerhetsfrågor under ordförandeskap av Olof Palme lämnade
            sin slutrapport 1982
          </note>
          <note>
            definierade man nationell säkerhet som "både fysisk och psykisk
            säkerhet gentemot inifrån och utifrån kommande hot". Man fortsatte
            med att tala om säkerheten på det här sättet: Ett land med tryggad
            säkerhet är uppenbarligen ett som inte är utsatt för vare sig
            militärt angrepp eller hot om sådant, som värnar sina medborgares
            hälsa och trygghet och som främjar deras ekonomiska välfärd i
            allmänhet. Medborgarna i alla länder vill ha frihet att utstaka
            sin egen framtid såsom de själva önskar. Den nationella säkerheten
            har även en internationell dimension. Det innebär att det internationella
            systemet måste kunna förändras under fredliga och ordnade former
            och vara öppet för idéer, handel, resor och kultur.
          </note>
          <note>
            När rapporten presenterades mitt under det kalla krigets sista
            frostperiod var det här breda sättet att se på säkerhet en svårsmält
            vision. I en bipolär värld dominerades tänkandet av att säkerhet
            uppnås genom militär styrka och maktbalans. I dag är kommissionens
            sätt att se på säkerhet politiskt allmängods. Det genomsyrar också
            det betänkande som vi nu diskuterar, och det präglar det tänkande
            som är utgångspunkten för önskan om att förverkliga visionen om
            en alleuropeisk säkerhetsgemenskap.
          </note>
          <note>
            För att vi skall röra oss från dagens säkerhetspolitiska situation
            mot denna vision krävs att vi löser ett antal utestående frågor.
            Dit hör den omedelbara frågan om fred, försoning och återuppbyggnad
            i f.d.
          </note>
          <note>
            Jugoslavien. Men vi står tillsammans med övriga länder i Europa
            också inför ett antal mer övergripande frågor som kräver sin lösning,
            bl.a. följande:
          </note>
          <note>
            en i handling manifesterad samsyn kring ett förebyggande arbete
            som utgår från ett bredare säkerhetsbegrepp, ett tydligare globalt
            perspektiv på Europas säkerhet, så att en europeisk säkerhetsgemenskap
            byggs i harmoni med omvärlden, förbättrad gemensam förmåga till
            konfliktförebyggande och konflikthantering, fördjupad, stärkt
            demokrati, tillsammans med social utveckling i de tidigare kommunistländerna,
            stärkt säkerhetsidentitet hos Europas nya demokratier, ett inlemmande
            av Ryssland i den europeiska säkerhetsordningen, samt lägre militära
            rustningsnivåer.
          </note>
          <note>
            Dessa utestående frågor är olika stora och olika svåra att lösa.
            Enligt min mening är det inte möjligt att gå förbi någon av dem,
            om man skall förverkliga ett Europa präglat av verklig gemensam
            säkerhet.
          </note>
          <note>
            Det finns ingen kungsväg till en alleuropeisk säkerhetsordning.
            NATO utgör naturligtvis en viktig del i Europas framväxande säkerhetsarkitektur,
            men det finns fler organisationer och strukturer som har sin roll
            att spela, och samtliga måste utvecklas i samklang med varandra
            och inriktade mot samma mål.
          </note>
          <note>
            Europeiska unionen, inte minst utvidgningen av
          </note>
          <note>
            EU, har stor relevans för nästan samtliga dessa utestående frågor.
            EU är därför motorn i skapandet av en alleuropeisk säkerhetsordning.
            Regeringen vill i arbetet i EU:s regeringskonferens understryka
            detta ytterligare genom att befästa EU:s funktion och effektivitet,
            genom att bana väg för utvidgningen och genom att föreslå en utökad
            roll för EU i det fredsbefrämjande arbetet.
          </note>
          <note>
            Östersjösamarbetets centrala betydelse för Sverige framhålls
            i betänkandet. Steg för steg har Östersjön åter blivit ett vatten
            som förenar människor som bor längs dess kuster. Östersjösamarbetet
            utgör kanske det bästa exemplet på vad som är möjligt att åstadkomma
            efter murens fall. I det arbetet är det naturligt att Sverige
            tar ett stort ansvar, bilateralt och regionalt, genom främst Östersjörådet
            och Barentsrådet. Inte minst på regional nivå finns det goda möjligheter
            att synliggöra innehållet i det bredare säkerhetsbegreppet.
          </note>
          <note>
            Herr talman! Flertalet av de nya demokratierna i
          </note>
          <note>
            Central- och Östeuropa har kommit till slutsatsen att de vid
            sidan av EU:s ekonomiska och politiska samarbete önskar anslutning
            till NATO:s militära samarbete. Varje land har utifrån sin geopolitiska
            situation, sina förutsättningar och historiska erfarenheter rätt
            att göra sitt säkerhetspolitiska val och bemötas med respekt för
            detta, givetvis under förutsättning att det inte sker på andra
            staters bekostnad.
          </note>
          <note>
            Sverige påverkas av diskussionen om NATO:s utvidgning, och vi
            har därför både anledning och skyldighet att framföra våra synpunkter.
            Vi ställer huvudsakligen två krav, krav som initiativtagarna själva
            framhöll när de lanserade sina tankar.
          </note>
          <note>
            NATO:s utvidgningsprocess måste leda till förbättrad säkerhet,
            inte bara för dem som kommer med i en första utvidgningsomgång
            utan också för dem som inte gör det. Det får inte medföra nya
            gränsdragningar eller blockbildningar. Vi vill se en odelad europeisk
            kontinent.
          </note>
          <note>
            Diskussionen om NATO och dess utvidgning befinner sig i dag i
            gränslandet mellan det gamla och det nya sättet att se på säkerhet.
            Det gamla NATO, med betoning på gemensamma säkerhetsgarantier
            och kärnvapen som yttersta redskap för avskräckning, har kompletterats
            med det nya, med betoning på öppenhet, samarbete, säkerhetspolitisk
            dialog och utvecklandet av militär krishantering för att bättre
            möta aktuella och framtida säkerhetspolitiska utmaningar.
          </note>
          <note>
            Jag välkomnar den utveckling där det "gamla
          </note>
          <note>
            NATO" successivt träder tillbaka för det vi kallar "det nya",
            och i perspektivet av utvidgningen har detta särskilt stor betydelse.
            Ansvaret för att den här utvecklingen fortsätter ligger hos alla
            inblandade parter, såväl NATO-medlemmar som ansökarländer men
            också hos Ryssland. Ett samförstånd mellan Ryssland och NATO ligger
            i hela Europas intresse.
          </note>
          <note>
            Men även de länder som genom eget val eller tills vidare och
            till följd av NATO:s beslut kommer att stå utanför försvarsalliansen
            kan och behöver medverka till en sådan utveckling. Genom att Sverige
            deltar i samarbete inom Partnerskap för fred och i IFOR i
          </note>
          <note>
            Bosnien bidrar vi till att utveckla den gemensamma förmågan att
            möta den nya tidens säkerhetshot.
          </note>
          <note>
            Det här samarbetet är ett uttryck för att den gemensamma säkerhetspolitiska
            dagordningen steg för steg blir alltmer omfattande. Sverige kan
            och skall vara en aktiv aktör i det här samarbetet. Frågor om
            territorialförsvar och gemensamma försvarsåtaganden ligger utanför
            det här samarbetet för vår del.
          </note>
          <note>
            Jag är glad över att det finns en enighet kring det här och att
            riksdagen i dag återigen slår fast att Sveriges militära alliansfrihet
            ligger fast.
          </note>
          <note>
            Jag tycker att det ger en speciell knorr åt denna debatt att
            folkpartirepresentanten, Lennart Rohdin, flera gånger har slagit
            fast att vi inte skall söka medlemskap i nuvarande NATO och att
            det inte alls brådskar att diskutera den frågan.
          </note>
          <note>
            Som försvarsministern sade har vi i dag ett gott samarbete med
            NATO. Som en ytterligare kommentar omkring det samarbetet vill
            jag säga att det inte på något sätt förändrar den svenska regeringens
            inställning till kärnvapen. När Sveriges riksdag år 1968
          </note>
          <note>
            beslutade att frånträda kärvapenoptionen och om en anslutning
            till icke-spridningsfördraget, MPT, var det utifrån övertygelsen
            att detta skulle öka säkerheten för oss själva såväl som för våra
            grannar. Denna övertygelse kvarstår.
          </note>
          <note>
            Arbetet på att avskaffa kärnvapnen måste fortsätta, både i överenskommelser
            mellan kärnvapenmakterna och genom multilaterala förhandlingar.
          </note>
          <note>
            Den sista organisation som jag vill nämna som en av de strukturer
            som är viktiga för gemensam säkerhet är Organisationen för säkerhet
            och samarbete i Europa - OSSE. Den lämnar väldigt viktiga bidrag
            till att förverkliga den alleuropeiska säkerhetsordningen. Här
            deltar alla Europas länder på jämlika villkor. Det är ett modernt
            och brett säkerhetsbegrepp som ligger till grund för OSSE:s insatser.
            Tillsammans med Europarådet gör OSSE viktiga insatser för att
            stödja demokratins och rättsstatens uppbyggnad i det nya Europa.
          </note>
          <note>
            Herr talman! Visionen om en alleuropeisk säkerhetsgemenskap är
            ambitiös både till omfång och innehåll. Det är en gemenskap utan
            skiljelinjer från Vancouver till Vladivostok, där säkerhet söks
            i samarbete och inte i avskräckning. Säkerhetsbegreppet begränsar
            sig inte till militära frågor om maktpolitik utan rymmer även
            frågor om demokrati, förebyggande, kulturell identitet, resursfördelning,
            mänskliga rättigheter, hållbar utveckling och globalt ansvarstagande.
            Detta måste i allra högsta grad vara utgångspunkter när vi debatterar
            ett betänkande om svensk säkerhetspolitik
          </note>
          <note>
            - ett betänkande som också visar att det finns en stor samstämmighet
            om den grundläggande säkerhetspolitiska analysen bland riksdagens
            partier. Det är naturligtvis någonting som jag som utrikesminister
            är mycket glad för.
          </note>
          <note type="speaker">
            Anf. 69 GÖRAN LENNMARKER (m) replik:
          </note>
          <note>
            Herr talman! Det finns en sak som är mycket viktig för Sverige.
            Det är att verkligen stödja den process av membership and partnership,
            som NATO själv säger, dvs. medlemskap och partnerskap, som man
            har inlett. Det innebär att man öppnar för de nya demokratier
            som så önskar att bli medlemmar, och för att bygga ett partnerskap
            med Ryssland, Ukraina och även andra länder som inte har för avsikt
            att bli medlemmar.
          </note>
          <note>
            Det är viktigt att vi inte bara säger att de baltiska länderna
            och andra har rätt att själva träffa sitt beslut.
          </note>
          <note>
            Det har de förvisso. Vi skall också i den europeiska säkerhetsdialogen
            poängtera att Sverige ser positivt på denna process. Denna process
            är positiv. Den skänker större mått av trygghet vad gäller det
            nationella oberoendet och friheten för små länder som är mycket
            oroade för att mista detta mot bakgrund av sin historiska erfarenhet.
          </note>
          <note>
            Särskilt viktigt är det att framhålla detta i dialogen med Ryssland.
            Det är en fördel också för Ryssland.
          </note>
          <note>
            Trygga grannar är bättre än oroliga grannar, särskilt för ett
            stort land som har små grannar som man tidigare i historien inte
            har behandlat på det bästa sättet.
          </note>
          <note>
            Det andra jag vill säga är att en alleuropeisk freds- och säkerhetsordning
            kommer att innebära förpliktelser för Sverige. Vi får inte frammana
            bilden av att en sådan organisation inte kommer att ställa krav
            på Sverige. Den kommer säkert att bygga på säkerhetsgarantier.
            Vi är inte där än. Förhoppningsvis kommer det att gå fort att
            bygga en sådan. Jag tror att vi skall akta oss för att frammana
            bilden av en puttinuttig organisation där alla i frid och fröjd
            sitter kring ett sammanträdesbord och tycker bra om varandra.
            En sådan organisation måste också hålla i dåliga tider, när onda
            krafter sticker upp.
          </note>
          <note>
            Slutligen, herr talman, vill jag ändå erinra om
          </note>
          <note>
            Palmekommissionen. Det var inte tal om frihet och demokrati.
            Det var ingen som helst diskussion om att
          </note>
          <note>
            Baltikum var ockuperat. Det handlade faktiskt om samförstånd
            mellan frihet i väst och diktatur i öst. I
          </note>
          <note>
            dag är situationen helt annorlunda. I dag accepterar vi inte
            diktatur.
          </note>
          <note>
            Anf. 70 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Herr talman! Det viktiga med Palmekommissionen var att begreppet
            gemensam säkerhet lanserades. Det är ett begrepp som vi i dag
            kan leva upp till på ett helt annat sätt än som var möjligt vid
            den tidpunkten.
          </note>
          <note>
            Jag tycker att de baltiska staternas inlemmande i de europeiska
            strukturerna är en mycket viktig fråga.
          </note>
          <note>
            Som medlemmar i EU kan vi mycket aktivt verka för att de baltiska
            länderna skall komma med i EU. Vi var väldigt glada när man kunde
            hälsa dem välkomna i
          </note>
          <note>
            Europarådet, OSSE osv.
          </note>
          <note>
            Vi är inte medlemmar i NATO. Vad vi har sagt i de sammanhangen
            är att vi respekterar de baltiska staternas säkerhetspolitiska
            val. Vi tycker att NATO
          </note>
          <note>
            också bör göra det, och hantera frågan på ett sätt så att man
            inte slår igen några dörrar. Vi kan inte acceptera att Ryssland
            hävdar någon sorts intressesfär, där det är Ryssland som skall
            få avgöra vilket säkerhetspolitiskt val de baltiska länderna skall
            göra.
          </note>
          <note type="speaker">
            Anf. 71 GÖRAN LENNMARKER (m) replik:
          </note>
          <note>
            Herr talman! Det var bra att utrikesministern sade detta. Jag
            tycker att man skall gå steget längre och framhålla att det är
            positivt för säkerhetsläget i Europa - i Nordeuropa och för Ryssland
            - att denna process sker. Det har skett grundläggande och noggranna
            avvägningar vad gäller medlemskap och partnerskap.
          </note>
          <note>
            Det är viktigt att det lyckas på det sätt som NATO
          </note>
          <note>
            själv har angivit. Jag tror att det vore önskvärt med en svensk
            röst i detta avseende, inte minst i dialogen med
          </note>
          <note>
            Ryssland. Det skall betonas att det är en fördel för
          </note>
          <note>
            Ryssland att ha stabila grannar, särskilt om man oroar sig för
            t.ex. minoritetsfrågor i grannländerna.
          </note>
          <note>
            Det är lättare att föra en avslappnad dialog om man själv känner
            sig trygg. Man skall inte ständigt, som ofta är fallet i de baltiska
            länderna, behöva fundera över hur länge friheten skall vara denna
            gång.
          </note>
          <note>
            Slutligen vill jag säga, herr talman, att den gemensamma säkerhet
            som Palmekommissionen eftersträvade handlade om att skapa säkerhet
            mellan ett demokratiskt Västeuropa och ett förtryckets Östeuropa.
          </note>
          <note>
            Så har vi det icke längre. Vi kan aldrig acceptera de premisserna.
            Nu har vi krav på mänskliga rättigheter och demokrati som en förutsättning
            för hela det alleuropeiska samarbetet. De principerna måste vi
            hålla stenhårt på. Låt oss inte gå tillbaka till detta olycksaliga
            begrepp.
          </note>
          <note>
            Anf. 72 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Herr talman! Jag tänker inte ge mig vad gäller att tycka om begreppet
            gemensam säkerhet. Det är ett alldeles förträffligt begrepp. Det
            står för att man skall samarbeta. Det är på det viset man skall
            uppnå säkerheten - inte genom avskräckningsmetoder. Det sade
          </note>
          <note>
            Olof Palme i början av 80-talet, och det står vi för väldigt
            starkt fortfarande. Jag tror och hoppas att det också är Göran
            Lennmarkers ståndpunkt.
          </note>
          <note>
            Vad gäller de baltiska staternas säkerhetspolitiska val kan jag
            säga följande. För dem, precis om för alla andra länder som ansöker
            om NATO-medlemskap, är det viktigt att NATO hanterar situationen
            på ett sådant sätt att säkerheten förbättras inte bara för de
            nya medlemmarna och NATO-staterna, utan att det blir en förbättring
            av säkerheten i hela Europa. Det är ett stort ansvar för NATO
            att hantera situationen på det sättet. Man skulle naturligtvis
            önska att det kunde ske på ett mycket avspänt sätt, men vi har
            inte sett det ännu. För oss är helheten det viktiga. Det tror
            jag också att det är för våra grannländer runt Östersjön.
          </note>
          <note type="speaker">
            Anf. 73 LENNART ROHDIN (fp) replik:
          </note>
          <note>
            Herr talman! Jag får tacka utrikesministern för det anförande
            som vi nyss hörde. Efter att i tur och ordning ha hört tre företrädare
            för regeringspartiet stegras naturligtvis spänningen oerhört inför
            Britt Bohlins inhopp i debatten om en stund. Det har bara blivit
            bättre och bättre.
          </note>
          <note>
            Jag ställde i mitt inledningsanförande en fråga.
          </note>
          <note>
            Om man nu vill ha gemensam säkerhet, och NATO i slutändan - det
            nya NATO som så många europeiska stater önskar - blir den del
            av den alleuropeiska säkerhetsordningen som förfogar över nödvändiga
            militära medel för att värna säkerheten i Europa, vore det då
            från svensk sida fel form eller fel bokstavskombination? Finns
            det bokstavskombinationer som enligt den svenska regeringens uppfattning
            helt enkelt inte får bli slutformen för den alleuropeiska säkerhetsordningen?
            Vore det rent av så allvarligt att vi borde vidta åtgärder för
            att förhindra att så sker? Det är väl att ta i att vi har fått
            ett rungande nej från regeringspartiets sida, men ett nej är det
            uppenbarligen på alla tre frågorna, och det är jag tacksam för.
          </note>
          <note>
            Utrikesministern! Folkpartiet har i den här debatten hela tiden
            hävdat att det är bra om vi får det nya
          </note>
          <note>
            NATO som blir ett allomfattande europeiskt säkerhetsorgan, en
            av pelarna i den gemensamma säkerheten för Europa. Det är viktigt
            och bra för Sverige att vi gör vad vi kan för att påverka att
            det blir så. Blir det så kommer naturligtvis frågan om svenskt
            medlemskap upp, och den kommer ständigt upp både från journalister
            och i den här kammaren redan i dag när vi för fram dessa synpunkter.
            Bör i så fall Sverige vara med? Javisst! I så fall är det naturligt,
            men det är ju ett ganska odramatiskt svar på den frågan. Det onaturliga,
            för att citera utrikesministern, är ju att slå igen dörrar. Så
            ranglig är inte den alliansfria svenska farkosten, och jag är
            glad att den här debatten har visat att den inte är det.
          </note>
          <note>
            Anf. 74 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Herr talman! Det jag ibland reagerar emot i den säkerhetspolitiska
            debatten är när man hävdar att
          </note>
          <note>
            Sverige måste gå med i NATO för att så småningom bli med i en
            alleuropeisk säkerhetsordning. Det jag vill understryka i den
            här debatten är att NATO i dag utgör en av de organisationer som
            är på väg att bygga den alleuropeiska säkerhetsordningen, men
            det är ingen kungsväg till detta.
          </note>
          <note>
            Sverige är en mycket aktiv aktör vad gäller att bygga under för
            en alleuropeisk säkerhetsordning. Vi kan konstatera att den dagordning
            som vi har för att nå därhän blir alltmer spännande, och vi kan
            delta på fler och fler områden. Men man får inte utifrån det sätta
            likhetstecken med NATO hela tiden. Det finns så många sätt att
            göra det här på. Agendapunkterna är så många, och det viktiga
            är att vi vet vad målet är. Sedan ser vi konsekvent till att komma
            i den riktningen, men med bevarande av vad vi i Sverige har stått
            för.
          </note>
          <note type="speaker">
            Anf. 75 LENNART ROHDIN (fp) replik:
          </note>
          <note>
            Herr talman! Vi är nog ganska överens om att den gemensamma europeiska
            säkerheten står på ett antal olika ben. NATO kommer bara att vara
            ett av dem, men naturligtvis ett viktigt, med sina militära medel.
          </note>
          <note>
            Det är möjligt att det finns de som anser att Sverige måste vara
            med i NATO. Jag har sagt flera gånger, och det är Folkpartiets
            uppfattning: NATO behöver inte Sverige som medlem, och Sverige
            behöver inte
          </note>
          <note>
            NATO för sin säkerhet. Men när vi får det nya NATO
          </note>
          <note>
            som uppenbarligen både utrikesministern, jag och
          </note>
          <note>
            Folkpartiet välkomnar, såsom både jag och utrikesministern har
            beskrivit det i den här debatten, blir svaret på frågan om det
            är naturligt att Sverige är med ganska okomplicerat.
          </note>
          <note>
            Anf. 76 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Herr talman! Jag tror att den debatt som vi har haft i dag i
            kammaren är mycket mera upplysande för allmänheten än de gånger
            då debatten i den här frågan har varit väldigt hetsig. Nu behöver
            vi tydliggöra för allmänheten, det svenska folket, vilka möjligheter
            det finns till samarbete. Sedan är bokstavskombinationerna av
            väldigt litet intresse. Det är uppgifterna och möjligheterna vi
            skall se till nu. Svenska folket skall också vara klara över att
            vi aldrig kommer att via någon smygväg ta oss in i den ena eller
            andra organisationen. Det här skall det vara en öppen debatt om.
          </note>
          <note>
            Det viktigaste just nu är att vi är aktiva aktörer, med den militära
            alliansfriheten som grund.
          </note>
          <note type="speaker">
            Anf. 77 INGER KOCH (m):
          </note>
          <note>
            Herr talman! FN:s konvention om särskilt inhumana vapen, vilken
            antogs 1980, innehåller förbud och begränsningar när det gäller
            användningen av minor. Detta har dock inte hindrat en urskillningslös
            minkrigföring i många länder under senare år. Ett hundratal miljoner
            odetonerade minor ligger kvar i jorden efter krig i mer än 60
            länder. Värst är minsituationen i Afghanistan, Angola och Kambodja,
            men även Moçambique, Somalia, Sudan, Bosnien och
          </note>
          <note>
            Kroatien är hårt drabbade. Dessa kvarliggande minor medför ett
            svårt lidande för civilbefolkningen. De drabbar människors liv
            och utveckling i dessa länder från alla aspekter. Kvinnor vågar
            t.ex. inte plocka ved, och bönder vågar inte odla jorden av rädsla
            för att trampa på minor.
          </note>
          <note>
            Återuppbyggnaden av länder efter krig fördröjs och fördyras.
            Flyktingarna stannar kvar i grannländerna, ovilliga att återvända
            hem till en mark full av minor där varje mänskligt steg blir en
            minundersökning. Många år efter det att striderna har upphört
            fortgår denna terror mot civilbefolkningen.
          </note>
          <note>
            Sverige har därför sedan flera år tillbaka varit pådrivande när
            det gäller att få till stånd den nyligen avslutade FN-konferensen
            om en översyn av 1980 års vapenkonvention. Utrikesutskottet beslutade
            våren
          </note>
          <note>
            1994 att Sverige skulle lägga fram förslag om ett internationellt
            totalförbud mot antipersonella minor.
          </note>
          <note>
            Utskottet påpekade också vikten av att fler länder ansluter sig
            till konventionen och att den utsträcks till att täcka även interna
            konflikter. Det är framför allt i länder som har drabbats av inbördeskrig
            som de antipersonella minorna utgör ett allvarligt hot mot civilbefolkningen.
          </note>
          <note>
            Som första land föreslog Sverige genom den dåvarande borgerliga
            regeringen i augusti 1994 att Översynskonferensen skulle resultera
            i ett internationellt förbud mot antipersonella minor. Vi kan
            nu med tillfredsställelse konstatera att konferensen har resulterat
            i ett betydligt bättre skydd för civilbefolkningen i väpnade konflikter
            och att det reviderade minprotokollet är mycket starkare utformat
            än det tidigare.
          </note>
          <note>
            Samtidigt kan vi med beklagande konstatera att det svenska förslaget
            om ett internationellt totalförbud mot alla typer av antipersonella
            minor inte fick ett så brett stöd som vi hade önskat. Det är dock
            positivt att fler stater kan tänka sig ett sådant totalförbud.
          </note>
          <note>
            Vi moderater, herr talman, ser med tillfredsställelse att även
            denna regering avser att fullfölja den tidigare borgerliga regeringens
            linje att fortsätta verka för ett internationellt totalförbud
            mot antipersonella minor, vilket framgår av den proposition som
            vi nu diskuterar.
          </note>
          <note>
            Avslutningsvis vill jag betona vikten av att stödja de baltiska
            staternas säkerhetspolitiska strävanden.
          </note>
          <note>
            Jag yrkar bifall till reservation nr 13.
          </note>
          <note type="speaker">
            Anf. 78 ANNIKA NORDGREN (mp) replik:
          </note>
          <note>
            Herr talman! Jag satt här och blev alldeles imponerad. Inger
            Koch fick ju Moderaterna att framstå som det stora antiminpartiet
            här för en stund. Jag höll med om allt vad Inger Koch sade i sin
            beskrivning av minsituationen.
          </note>
          <note>
            Men trots det fina utrikespolitiska engagemang som Moderaterna
            visar i den här frågan, och jag håller som sagt med dem i alla
            avseenden, borde man kanske sopa framför egen dörr här hemma.
            Moderaterna framstår inte som ett stort antiminparti här i Sverige.
          </note>
          <note>
            Det vore intressant att höra hur Inger Koch ser på den kopplingen.
            Anser Inger Koch att hon står bakom ett minförbud inom det svenska
            försvaret?
          </note>
          <note type="speaker">
            Anf. 79 INGER KOCH (m) replik:
          </note>
          <note>
            Herr talman! Annika Nordgren är ny här i riksdagen, så jag kan
            förstå att hon kanske inte har hört mig tala tidigare om detta.
            Det har jag dock gjort, vid flera olika tillfällen.
          </note>
          <note>
            När det gäller det svenska försvaret och den utrustning som det
            svenska försvaret har skall vi diskutera det om några veckor här
            i kammaren, men det hör inte hemma i den här diskussionen i dag.
            Är det så att vi får ett totalförbud mot antipersonella minor,
            antar jag att Sverige också kommer att följa det förbudet.
          </note>
          <note>
            Vi följer alla FN-resolutioner som antas.
          </note>
          <note type="speaker">
            Anf. 80 ANNIKA NORDGREN (mp) replik:
          </note>
          <note>
            Herr talman! Jag är ny sedan två år. Kanske har
          </note>
          <note>
            Inger Koch inte talat om minor under dessa två år.
          </note>
          <note>
            Men vi talade om det svenska agerandet och Moderaternas syn på
            minorna i det svenska försvaret. Jag ser fram emot Moderaternas
            agerande den
          </note>
          <note>
            13 december - kanske har man bytt ståndpunkt så att man då står
            bakom ett förbud.
          </note>
          <note>
            Skulle man anse att det vore bra med ett internationellt förbud
            mot minor runt om i världen borde man också kunna göra gemensam
            sak med oss andra här i riksdagen som anser att minorna borde
            avskaffas i det svenska försvaret och knyta ihop det här till
            en helhet. Holism skadar inte - inte heller för Moderaterna, tycker
            jag.
          </note>
          <note type="speaker">
            Anf. 81 INGER KOCH (m) replik:
          </note>
          <note>
            Herr talman! Det är viktigt att vi har en helhetssyn på det svenska
            försvaret. Det instämmer jag i. Det är också viktigt att vi följer
            de konventioner vi undertecknat. Men så länge dessa konventioner
            inte finns kan vi inte heller följa dem till punkt och pricka.
            Den saken och hur det svenska försvaret skall vara utrustat i
            framtiden kommer vi dock att diskutera här i kammaren så småningom.
            Där gäller också den helhetssyn som vi måste ha när det gäller
            att försvara vårt eget land.
          </note>
          <note type="speaker">
            Anf. 82 BRITT BOHLIN (s):
          </note>
          <note>
            Herr talman! Det betänkande vi nu debatterar har sin grund i
            Försvarsberedningens sammanfattande slutsatser. När jag tänker
            på hur arbetet i Försvarsberedningen bedrevs och jämför med dagens
            debatt måste jag säga att jag inte helt känner igen mig. Beredningsarbetet
            var intensivt, men det präglades av en strävan från alla att hitta
            sanningens kärnpunkt och av en stor öppenhet och respekt för de
            olika åsikter och slutsatser som ledamöterna framförde. Det fanns
            också en påtaglig vilja till enighet. Därför blev det ett dokument
            där vi alla i de allra flesta avseenden var överens, precis som
            försvarsministern tidigare har noterat. Den skicklighet och kompetens
            beredningen representerar är för mig en viktig garant för att
            framtida säkerhetspolitiska överväganden blir de allra bästa för
            Sverige.
          </note>
          <note>
            Men, herr talman, dagens debatt är också ett uttryck för vilket
            utomordentligt värdefullt säkerhetspolitiskt instrument det svenska
            totalförsvaret utgör.
          </note>
          <note>
            Årets försvarsbeslut, baserat på propositionen Totalförsvaret
            i förnyelse, innebär en modernisering av svensk säkerhetspolitik.
            En del av detta beslut, som vi nu debatterar, innebär att försvarsmakten
            och de civila myndigheterna nu har som en av sina huvuduppgifter
            att kunna bidra till fredsfrämjande internationella insatser.
            Vi satsar på att aktivt skapa säkerhet i stället för att som tidigare
            mest passivt gardera för ofärdstider.
          </note>
          <note>
            Samtidigt är det inget nytt, bara en mycket större tonvikt vid
            de internationella och de fredstida uppgifterna. I vår strävan
            efter gemensam säkerhet fullföljer vi vårt mångåriga arbete inom
            framför allt FN. Våra fredsfrämjande insatser har utvecklats successivt
            sedan lång tid. Sverige har sedan starten 1948 deltagit i FN:s
            fredsbevarande operationer med totalt 70 000
          </note>
          <note>
            män och kvinnor i trettiotalet olika missioner. För närvarande
            deltar Sverige i ett tiotal missioner med cirka tusen personer.
          </note>
          <note>
            En grund för det svenska engagemanget har sedan länge varit det
            nordiska samarbetet. Ett exempel inom ramen för detta samarbete
            är den nordiska insatsen i
          </note>
          <note>
            Makedonien, där vi sedan 1992 medverkat i en preventiv mission
            inom ramen för en nordisk bataljon.
          </note>
          <note>
            Men vi har också deltagit, vilket har berörts många gånger i
            debatten, i insatser där det handlat om att söka få slut på en
            konflikt och att etablera fred. Inom ramen för insatsen i Bosnien
            har Sverige omsatt sex bataljoner, dvs. ca 6 000 man har totalt
            medverkat till en ungefärlig kostnad av 700 miljoner om året.
            Personalen har rekryterats och utbildats av sex olika brigadförband
            i Sverige.
          </note>
          <note>
            Viktigt är förstås också våra internationella humanitära insatser,
            där Räddningsverket och civil räddningspersonal gör stora och
            värdefulla insatser men där även militära resurser utnyttjas,
            bl.a. för flygtransporter och minröjning.
          </note>
          <note>
            Ett allt viktigare forum för att förbereda och öva fredsfrämjande
            insatser har blivit Partnerskap för fred.
          </note>
          <note>
            Sverige har ökat sitt engagemang och kommer 1997
          </note>
          <note>
            att stå värd för tre övningar. En av dem är en fredsfrämjande
            övning i maj-juni där vi delar värdskapet med Norge. En sjöräddningsövning
            genomförs, så även en övning i Östersjön samt en som syftar till
            att öva humanitära flygtransporter.
          </note>
          <note>
            Så skulle uppräkningen kunna fortsätta när det gäller att beskriva
            vad totalförsvaret som aktivt instrument i säkerhetspolitiken
            innebär. Och inte minst viktigt: Sällan möter man ett sådant engagemang
            och en sådan hundraprocentig vilja att göra sitt allra bästa som
            hos den personal som deltar i alla dessa olika missioner. Herr
            talman! Utan detta engagemang hos dessa goda ambassadörer för
            Sverige skulle våra politiska intentioner få mycket sämre genomslag.
          </note>
          <note>
            Jag skall också säga något om försvarsindustriellt samarbete,
            ett helt annat tema som vi ändå behandlar i samma betänkande.
            Låt mig börja med att slå fast att en inhemsk försvarsindustri
            är en säkerhetspolitisk tillgång. Den hjälper oss naturligtvis
            att garantera tillgång till den materiel som vi behöver, men den
            ger oss också kompetens att underhålla och utveckla densamma.
            Det är också värt att komma ihåg att vi har och lever med ett
            ganska stort materiellt arv, ett arv som ofta är präglat av vad
            vi har kallat den svenska profilen. Det ställer särskilda krav
            på de industrier som skall förvalta och vidareutveckla detta arv.
          </note>
          <note>
            Ett tredje skäl till att försvarsindustriellt samarbete är viktigt
            är att den anpassningsförmåga som vi eftersträvar i vår säkerhetspolitik
            bygger på att vi måste kunna få tillgång till kvalificerad kompetens
            och material när vi behöver - genom inhemsk anskaffning eller
            import. Har vi tillgång till teknologi som även andra kan behöva
            ökar sannolikheten dramatiskt för att vi skall kunna anskaffa
            det just vi behöver, något som annars inte är en självklarhet
            i ett läge där alla ser om sitt hus. Detta är något som historien
            har lärt oss.
          </note>
          <note>
            Allt försvarsindustriellt internationellt samarbete är alltid
            baserat på vår egen försvarsmakts behov.
          </note>
          <note>
            Dessa behov kan dock inte tillgodoses utan import, och av det
            skälet är det viktigt att vi gör vår upphandling så kostnadseffektiv
            som det någonsin är möjligt.
          </note>
          <note>
            Vi har därför stannat för att det är ett svenskt intresse att
            ingå i WEAG, Western European Armaments
          </note>
          <note>
            Group. WEAG, som inte är traktatsfäst och saknar överstatliga
            inslag, baseras helt på konsensusprincipen. Det praktiska arbetet
            inom WEAG sker i tre s.k.
          </note>
          <note>
            panelgrupper, vilka söker identifiera möjligheter till samarbete
            inom områdena utveckling och upphandling, forskning och teknologi
            respektive harmonisering beträffande upphandlingsprocedurer, kravspecifikationer
            och kvalificeringskrav för leverantörer. Det bör därutöver noteras
            att varje deltagande land självt väljer de samarbetsområden man
            önskar delta i.
          </note>
          <note>
            Att som Lennart Rohdin säga att vi smyger oss in i
          </note>
          <note>
            WEAG är djupt felaktigt. Redan förra hösten fattade riksdagen
            beslut om ett närmande till WEAG. Förslaget har sedan behandlats
            både i beredningen, i vårt utskott och nu här i kammaren i dag.
            Det är inte att smyga. Efter vad jag har inhämtat har Finland
            och
          </note>
          <note>
            Schweiz gjort samma ställningstagande som Sverige.
          </note>
          <note>
            Jag har en sista kommentar. Frågan om svensk krigsmaterielexport
            har lyfts fram i motioner - med olika syfte, vill jag gärna påstå.
            Utskottet har konstaterat att det beslut som riksdagen har fattat
            ligger fast.
          </note>
          <note type="speaker">
            Anf. 83 LENNART ROHDIN (fp) replik:
          </note>
          <note>
            Herr talman! Det här blev någonting annat. Jag trodde först att
            inledningen till Britt Bohlins anförande var skriven före debatten,
            för den lät litet missmodig.
          </note>
          <note>
            Jag vill också säga till Britt Bohlin att jag kan vidimera det
            förtroendefulla samarbete vi hade i Försvarsberedningen. Jag har
            många gånger under debattens gång sedan dess, både här i kammaren
            och på andra håll, tyckt att det hade varit bättre om Britt
          </note>
          <note>
            Bohlin och jag hade kunnat sköta den, så hade den kunnat föras
            på en annan nivå.
          </note>
          <note>
            Men sedan har vi det här med WEAG. Jag tycker ändå att det här
            måste ha gått litet väl snabbt för regeringen. Jag vet att förslaget
            fanns i Försvarsberedningen, och jag vet att det finns i betänkandet
            från det gemensamma utskottet. Men Britt Bohlin vet också att
            den här frågan aldrig har sakbehandlats vare sig i beredningen
            eller i utskottet. Vi har inte fått några dokument eller handlingar
            om vad WEAG är och framför allt inte om vad de nuvarande medlemsstaterna
            har tänkt sig med det nya WEAG som de avser att åstadkomma - ingen
            redogörelse, ingen analys av konsekvenserna. Vi i Folkpartiet
            är för ökat internationellt samarbete, även när det gäller försvarsindustri,
            men så bråttom är det inte att man inte kan ta reda på förutsättningarna.
          </note>
          <note>
            Jag kan förstå principiellt om man tycker sig behöva mer tid
            för att kunna bedöma vad det nya NATO
          </note>
          <note>
            kommer att innebära innan man tar slutlig ställning.
          </note>
          <note>
            Men varför den här bakvända processen när det gäller
          </note>
          <note>
            WEAG?
          </note>
          <note>
            Vi är tillbaka i 1958 års pensionsvaldebatt: först ett rejält
            beslut, och sedan tar vi reda på vad det betyder.
          </note>
          <note type="speaker">
            Anf. 84 BRITT BOHLIN (s) replik:
          </note>
          <note>
            Herr talman! Jag vill inte kalla mig själv missmodig över den
            ton som vi har i debatten, men när vi har diskuterat i snart fyra
            timmar kan jag konstatera att det nog föreligger någon liten oenighet
            någonstans - annars kanske det hade varit onödigt.
          </note>
          <note>
            Jag kan också konstatera att 12, möjligen 13, inlägg från Lennart
            Rohdin har handlat om NATO:s förträfflighet. Jag vet inte om vi
            ens i Försvarsberedningen ägnade så många inlägg åt just den frågan,
            på det sätt som vi nu har gjort. Men det är bra att den debatten
            blir lyft. Tolka inte det som missmodighet - tvärtom.
          </note>
          <note>
            Jag vill bara understryka, att trots att vi har debatterat i
            fyra timmar är vår säkerhetspolitiska rapport och det betänkande
            som ligger på riksdagens bord i dag präglade av en stor gemensamhet.
            Jag tycker att det är värt att understryka, inte minst för protokollet.
          </note>
          <note>
            När det gäller WEAG kan jag inte förstå hur Lennart Rohdin kan
            uppfatta att detta är en händelsekedja som går så fort. Om vi
            är överens om att riksdagen i beslut redan förra året tog ställning
            till att man skulle närma sig WEAG, att det dessförinnan fanns
            en lång historieskrivning om den organisation som WEAG
          </note>
          <note>
            var innan den bytte namn osv. - som också har behandlats i kammaren
            vid flera tillfällen - att vi nu bestämmer oss för att undersöka
            möjligheterna för svenskt medlemskap och sedermera går tillbaka
            till de andra partierna i Utrikesnämnden, som försvarsministerns
            pekade på, och i andra sammanhang och talar om vilka mått och
            steg man successivt kan vidta, kan jag inte inse att det är att
            hasta fram. I själva verket har den här frågan sniglat sig fram
            sedan 1989, om jag inte minns helt fel.
          </note>
          <note type="speaker">
            Anf. 85 LENNART ROHDIN (fp) replik:
          </note>
          <note>
            Herr talman! Det är riktigt att många inlägg från min sida, och
            från andra, har handlat om NATO. Det har varit så tidigare, och
            det kommer att fortsätta att vara så, just därför att vi behöver
            en ordentlig debatt och ett klargörande av förutsättningar och
            liknande innan något parti här i kammaren kommer på idén att föreslå
            ett svenskt medlemskap. Varför skall vi då i dag plötsligt besluta
            om att söka svenskt medlemskap i WEAG, utan att ha diskuterat
            det i kammaren, i
          </note>
          <note>
            Försvarsberedningen eller i det gemensamma utskottet, utan att
            något underlag har presenterats inför ett sådant beslut?
          </note>
          <note>
            Jag tycker att det åtminstone borde ha ringt en väckarklocka
            inför de signaler som kom för cirka en vecka sedan från Bryssel
            om att WEAG självt och dess medlemsstater tycker att en förutsättning
            för medlemskap i WEAG, framför allt det framtida
          </note>
          <note>
            WEAG, är medlemskap i NATO. Det behöver inte utgöra ett hinder
            den dag vi har ett rejält underlag för vårt ställningstagande.
            Men borde det inte åtminstone föranleda regeringssidan att nu
            ta sig en funderare till innan man först fattar det reella beslutet,
            som man sedan skall analysera konsekvenserna av, som försvarsministern
            sade tidigare i debatten?
          </note>
          <note type="speaker">
            Anf. 86 BRITT BOHLIN (s) replik:
          </note>
          <note>
            Herr talman! Jag förstår uppriktigt sagt inte vad
          </note>
          <note>
            Lennart Rohdin vill. Först säger han här i dag 13
          </note>
          <note>
            gånger, eller möjligen 14, att NATO är jättebra. Han ser inga
            problem med det, om utvidgningen går enligt planerna osv. Det
            finns ingen debatt kring de eventuella svårigheter som vi kan
            stöta på efter vägen, utan det är i grunden en väldigt positiv
            utveckling och en positiv organisation. I nästa steg säger han
            att
          </note>
          <note>
            WEAG är en mystisk organisation, som vi måste fundera noga på
            om vi kan vara med i, därför att den förutsätter medlemskap i
            NATO. Det är för övrigt inte sant. Det är nog riktigt om man tittar
            tillbaka historiskt sett, men om Sverige, Schweiz och Finland
            skulle vara medlemmar i WEAG vore det inte den typen av organisation
            längre. Det är väl ändå viktigt att notera.
          </note>
          <note>
            Vad är det egentligen som är så farligt med
          </note>
          <note>
            WEAG, Lennart Rohdin?
          </note>
          <note type="speaker">
            Anf. 87 HENRIK LANDERHOLM (m):
          </note>
          <note>
            Herr talman! Jag skall i mitt anförande ta upp några av de punkter
            som vi moderater särskilt tagit upp i våra reservationer och vårt
            särskilda yttrande samt göra några reflexioner över det säkerhetspolitiska
            beslut som nu är på väg att fattas.
          </note>
          <note>
            Här finns vår första för Folkpartiet, Kristdemokraterna och Moderaterna
            gemensamma reservation mot bedömningarna av de förändringar som
            skett i avtalet om konventionella stridskrafter i Europa, CFE-
          </note>
          <note>
            avtalet.
          </note>
          <note>
            Vi är alla - regering såväl som opposition - överens om att förändringarna
            är till det sämre.
          </note>
          <note>
            Vi kan konstatera - oavsett om vi vill säga ut det eller inte
            - att avtalets nya bestämmelser rycker undan de förutsättningar
            som finns för försvarsbesluten 1992
          </note>
          <note>
            och 1995. Det krävs alltså omtanke och handling för att man skall
            kunna matcha det som blivit och det som kan komma att bli resultatet
            av förändringarna i avtalet.
          </note>
          <note>
            Visst är det bra att avtalet består, och visst är ett
          </note>
          <note>
            CFE-avtal bättre än inget CFE-avtal. Men resultatet är redan
            nu dåligt och kan, som utskottet valde att uttrycka det för ett
            år sedan, verka destabiliserande i
          </note>
          <note>
            Östersjöregionen. Det vågar inte majoriteten uttrycka i år. Förra
            året, då vi uttryckte oss hypotetiskt, var alla med på vagnen,
            men när det värsta blir verklighet hoppar de partier som står
            bakom propositionen av.
          </note>
          <note>
            Är det för att ett sådant uttryckssätt skulle kunna vara ett
            motiv för oss försvarsvänner att kräva stopp för nedrustningen,
            eller är det för att ni verkligen tycker på det sättet?
          </note>
          <note>
            Förändringarna i CFE-avtalet innebär konkret att de nuvarande
            mängderna fordon och vapen som regleras i avtalet i Rysslands
            flankområden legitimeras.
          </note>
          <note>
            Det som inte var tillåtet 1990 blir tillåtet nu. Och både nu
            och på sikt innebär det en avsevärd lättnad i begränsningarna
            för rysk iståndsättning av stridskrafter, främst vad gäller möjligheterna
            till militära påtryckningar och förutsättningarna för att använda
            militärt våld mot de baltiska länderna.
          </note>
          <note>
            Ingen påstår att det demokratiska Ryssland har sådana avsikter.
            Ingen vill tro att Ryssland någonsin kommer att ha sådan avsikter.
            Men ingen kan heller utesluta politiska stämningsförändringar
            i Ryssland som gör att förändringarna i avtalet kan komma till
            nytta för dem som vill dominera i det en del ryssar kallar det
            nära utlandet. Man måste ställa sig frågan varför Pskovs oblast
            flyttas ur den gamla nordflanken.
          </note>
          <note>
            Vilket är det militära och politiska motivet? Varför behöver
            Ryssland, och har kämpat för det, tillstånd för helt andra truppkoncentrationer
            vid den ryskbaltiska gränsen än vad som tidigare var möjligt?
            Det är, som jag ser det, den viktigaste militära och politiska
            frågan.
          </note>
          <note>
            Förändringarna i CFE-avtalet borde ha fått konsekvenser för svensk
            försvarsplanering, särskilt - precis som utskottet uttrycker det
            - eftersom
          </note>
          <note>
            "osäkerheten om CFE-avtalets framtid" endast ger
          </note>
          <note>
            "begränsad vägledning för möjligheten att långsiktigt bedöma
            den militärstrategiska utvecklingen i norra
          </note>
          <note>
            Europa". Och osäkerheten om avtalets framtid är inte bara stor;
            den är mycket stor. Ryssland vill helst inte ha något CFE-avtal
            alls. Framtiden är höljd i dunkel, och oavsett vad som händer
            med avtalet eller dess innehåll är alla överens om att det inte
            kan bli bättre för Sverige, Finland och Baltikum. Avtalet skall
            enligt vårens överenskommelse utvecklas. Vi vet alla att en sådan
            utveckling bara kan komma att gå i en riktning under de närmaste
            åren.
          </note>
          <note>
            Ändå dras inga slutsatser i utskottets betänkande.
          </note>
          <note>
            Varför inte nyttja kunskapen om förändringen till det sämre och
            osäkerheten om avtalets framtid till att ta till en ordentlig
            säkerhetsmarginal när det gäller det svenska försvaret, i stället
            för att fortsätta på den inslagna nedrustningsvägen? Och varför
            inte ta osäkerheten om avtalets framtid till intäkt för att försöka
            hålla Sverige på den säkra sidan när det gäller militär förmåga?
          </note>
          <note>
            Hur Socialdemokraterna och Centern har hanterat frågan om CFE-avtalet
            sätter också ljuset på en annan viktig punkt i försvarsbeslutet,
            som kom upp i replikskiftet mellan Göran Lennmarker och Thage
            G Peterson tidigare här i dag, nämligen den om anpassning.
          </note>
          <note>
            Frågan om politikernas förmåga att registrera och rätt bearbeta
            händelser i omvärlden, att rätt tolka dem och använda dem som
            underlag för anpassningsåtgärder tillhör de svaga punkter som
            har diskuterats allra mest. Försvarsministern och hans drabanter
            i rött och grönt ställer, genom att slå dövörat till när det gäller
            de här förändringarna i CFE-avtalet, frågan om vilka omvärldsförändringar
            som skall till för att man skall börja anpassningen, om det inte
            räcker med att de förutsättningar som låg till grund för försvarsbesluten
          </note>
          <note>
            1992 och 1995 nu ryckts undan och att avtalets framtid i allra
            högsta grad är osäker. Vad behövs då för att förändra inriktningen
            i försvarsbeslutet 1995?
          </note>
          <note>
            Tyvärr minskar tilltron genom oviljan att dra slutsatser av förändringarna
            i CFE-avtalet. Regeringens trovärdighet ifrågasätts, och misstanken
            väcks att anpassningsfilosofin från socialdemokratisk utgångspunkt
            är något som på ryska kallas maskirovka, en skenmanöver, för att
            dra bort kritiken från drastiska nedskärningar i försvaret. Jag
            är mycket ledsen över det. Jag tror att diskussionen om anpassningsfilosofin
            förutsätter att den är ärligt menad. Oavsett att propositionen
            lämnar det mesta i övrigt att önska, ger den en rimlig ansats,
            som vi måste gå till botten med och penetrera innan vi avfärdar
            konceptet.
          </note>
          <note>
            Jag tror att en anpassningspolitik är möjlig om en mängd absoluta
            förutsättningar är uppfyllda. Till en av de absoluta förutsättningarna
            hör att man tar omvärldsförändringar på allvar och tillåter dem
            att störa ens ritningar när det är motiverat. Det har inte utskottsmajoriteten
            gjort. Därför instämmer jag i Göran
          </note>
          <note>
            Lennmarkers bifallsyrkande till reservation 1.
          </note>
          <note>
            En av de absoluta förutsättningar som måste vara uppfyllda för
            att vi skall kunna lita på anpassningen som filosofi är säkerställd
            försvarsindustriell kompetens. Nya vapen och fordon tas inte fram
            på nolltid.
          </note>
          <note>
            De regnar heller inte som manna från himlen.
          </note>
          <note>
            Här är det glädjande att notera att utskottet tagit kliv framåt
            i de svenska ståndpunkterna. Utskottet konstaterar att den förutsättning
            för export som hittills utgjorts av det svenska försvarets behov
            kan behöva tolkas bredare än hittills. De försvarspolitiska behoven
            kan komma att behöva ges en ny innebörd. Med tydligare ordval
            skulle man kunna säga att samarbete och export som behövs för
            att bevara nödvändig kompetens för framtiden fr.o.m. nu skall
            ses som accepterad. Det är en mycket positiv signal.
          </note>
          <note>
            Ett annat positivt ställningstagande som görs i det sammansatta
            utskottets betänkande är det om en harmonisering av exportreglerna.
            För första gången markerar nu riksdagen - om utskottets betänkande
            bifalls
          </note>
          <note>
            - att man ser positivt på en sådan, självfallet med utgångspunkt
            i vår egen restriktiva exportpolitik. En harmonisering är både
            nödvändig och önskvärd -
          </note>
          <note>
            nödvändig eftersom det internationella samarbetet ökar, och önskvärd
            eftersom svensk försvarsindustri som vi så väl behöver gynnas
            av likabehandling. Målet om en europeisk harmonisering må vara
            avlägset -
          </note>
          <note>
            men land för land bör det kanske vara möjligt att nå en samsyn.
            Det förutsätter naturligtvis att Sverige såväl som andra länder
            som önskar en harmonisering är beredda att både ge och ta. Vi
            har vår restriktiva politik som utgångspunkt under det att de
            närmast liggande länderna har sin restriktiva politik som utgångspunkt.
            Från min utgångspunkt borde konsensus vara möjlig att nå, till
            nytta utifrån såväl säkerhetspolitiska som humanitära aspekter.
          </note>
          <note>
            Världen är osäker och Sverige rustar ned. Kanske kommer de som
            nu står bakom nedskärningarna att en dag bittert få ångra sig.
            Det har hänt förut i mänsklighetens historia. Redan i det gamla
            Rom myntades det uttryck som är en god vägledning för varje liten
            nation utan formella garantier från andra: Om du vill fred, så
            rusta för krig. Det var och är kloka ord i en osäker omvärld.
            I dag skulle man kunna säga: Om du vill fred, så arbeta för fred
            med alla medel som står till buds, kämpa för freden - men se till
            att du är rustad för att utkämpa det krig du helst av allt vill
            undvika. Då har du de bästa förutsättningarna för att undvika
            det.
          </note>
          <note>
            Sverige är värt en ordentlig säkerhetsmarginal -
          </note>
          <note>
            en större säkerhetsmarginal än den som finns i regeringens och
            utskottsmajoritetens förslag. Därför instämmer jag i Göran Lennmarkers
            yrkanden om bifall till reservation 1 och 2 och i Inger Kochs
            yrkande om bifall till reservation 13.
          </note>
          <note type="speaker">
            Anf. 88 BRITT BOHLIN (s) replik:
          </note>
          <note>
            Fru talman! Jag har några frågor till Henrik Landerholm. Antag
            att det som han påstår om att CFE-
          </note>
          <note>
            avtalet verkligen rycker undan de förutsättningar som fanns för
            försvarsbesluten 1992 och 1995 stämmer.
          </note>
          <note>
            Varför har då Moderaterna stannat vid 14 brigader,
          </note>
          <note>
            14 divisioner osv.? Varför inte ligga fast vid 16 brigader och
            16 divisioner och fullt ut dra konsekvenserna av sina egna slutsatser?
            Det tycker jag skulle vara sundare.
          </note>
          <note>
            Henrik Landerholm gör en litet knepig omskrivning när han säger
            att regeringens trovärdighet är ifrågasatt därför att vi inte
            drar en rad olika slutsatser av CFE-avtalet. Litar inte Henrik
            Landerholm på sig själv, på de andra i Försvarsberedningen och
            på de slutsatser man har dragit och kommer att dra när man fortsatt
            kommer att följa utvecklingen i form av nya kontrollstationer?
          </note>
          <note>
            Jag tror att reaktionen på utfallet av CFE-avtalet ter sig något
            märklig i omvärldens ögon. Jag vet ingen som har reagerat så som
            svenska moderater har gjort
          </note>
          <note>
            - vare sig i Norge, Finland eller i något av de baltiska länderna.
            I själva verket är det så, Henrik Landerholm, att i Finland föreslår
            man just nu en dubbelt så stor neddragning och besparing som vi
            här i Sverige har gjort, enligt vad jag har förstått av tidningsuppgifter.
          </note>
          <note type="speaker">
            Anf. 89 HENRIK LANDERHOLM (m) replik:
          </note>
          <note>
            Fru talman! Jag är väldigt glad att Britt Bohlin ställer den
            första frågan. Varför har inte vi moderater dragit slutsatsen
            att det behövs ännu mer försvar om förändringarna i CFE-avtalet
            inneburit att förutsättningarna för 1992 och 1995 års försvarsbeslut
            rycks undan? Jo, helt enkelt därför att vi vid en noggrann analys
            kommit fram till att den större försvarsorganisation som vi föreslog
            1995 med marginal räcker till för att hantera den ökade osäkerheten.
          </note>
          <note>
            Den mindre försvarsorganisation som Britt
          </note>
          <note>
            Bohlin, Socialdemokraterna och Centerpartiet står bakom har enligt
            samma analys inte befunnits räcka till för att hantera risken
            för att dessa förändringar skulle kunna bli verklighet och risken
            med det avtal som redan nu givit Ryssland möjlighet att placera
            helt andra mängder med modern krigsmateriel i vårt närområde.
          </note>
          <note>
            Den andra fråga Britt Bohlin ställde kommer jag inte ihåg nu.
            Men eftersom jag har ytterligare en replik på mig att svara ber
            jag henne upprepa den.
          </note>
          <note type="speaker">
            Anf. 90 BRITT BOHLIN (s) replik:
          </note>
          <note>
            Fru talman! Jag frågade Henrik Landerholm varför han inte vågar
            lita på sig själv och sin egen förmåga i arbetet i Försvarsberedningen
            och inför de kommande kontrollstationerna.
          </note>
          <note>
            Jag måste ändå dra slutsatsen - detta är ett påstående och ingen
            fråga - att CFE-avtalet snarast är en omskrivning för varför Moderaterna
            av något skäl tvekar inför, och inte vågar ställa om, den svenska
            försvarsmakten mot framtidens säkerhetspolitiska miljö. I stället
            biter de sig kvar i gårdagens säkerhetspolitik.
          </note>
          <note type="speaker">
            Anf. 91 HENRIK LANDERHOLM (m) replik:
          </note>
          <note>
            Fru talman! Nu förstod jag Britt Bohlins fråga bättre. Anledningen
            till att vi har gjort denna bedömning av CFE-avtalet är naturligtvis
            att regeringen har föreslagit en kraftig nedrustning. Finland
            har ökat sina försvarsanslag med 50 % sedan 1980. Norge har ökat
            sina med en tredjedel. De baltiska staterna drar helt andra slutsatser
            än den svenska regeringen av det som händer i deras närområde.
            Litauen och Estland har från mycket blygsamma nivåer själva gjort
            ansatser att fördubbla sina försvarsansträngningar. Polen, som
            också ligger i närheten, har för avsikt att öka sina försvarsansträngningar
            med 3 % årligen. Enligt min uppfattning är det inte så att andra
            länder drar felaktiga slutsatser. Tvärtom är det så att regeringen
            misstänkliggörs därför att den fortsätter den inslagna vägen mot
            nedskärningar och fortsatt nedrustning trots omvärldsförändringarna.
          </note>
          <note>
            Britt Bohlin frågade om jag litar på mig själv eller inte. Jag
            har i en avvikande uppfattning till Försvarsberedningens rapport
            redovisat precis alla dessa frågetecken kring CFE-avtalet. Men
            regeringen och Centerpartiet har varit helt inriktade på att beslutet
            om besparing skulle genomföras. Det fanns inget utrymme för att
            inte uppfylla de ritningar som angavs redan i den ekonomisk-politiska
            propositionen 1994.
          </note>
          <note>
            Man ställer sig frågan: Vilken beslutskapacitet finns det hos
            åtminstone delar av statsmakten när det gäller att ta till vara
            förändringar i omvärlden och ha dem som utgångspunkt för nödvändiga
            förändringar i det svenska försvaret?
          </note>
          <note type="speaker">
            Anf. 92 BERTIL PERSSON (m):
          </note>
          <note>
            Fru talman! Ad utrumque paratus - beredd till bådadera - var
            redan för de gamla romarna en mycket viktig princip. Säkerhet
            innebär att kunna hantera både en positiv och en negativ utveckling
            i omvärlden.
          </note>
          <note>
            Sovjetunionen var det sista stora imperiet som föll ihop. För
            Ryssland innebar detta alldeles speciella svårigheter eftersom
            sönderfallet kombinerades med en uttalad fattigdom, en miljökris
            och allmänt sönderfall. Den gamla stoltheten över att vara en
            ledande nation i världen försvann. Detta psykologiska trauma kombinerades
            med att Ukraina, juvelen i kronan, försvann med Krim, som var
            det gamla fritidsparadiset.
          </note>
          <note>
            Rysslands utveckling är en nyckelfråga för oss. På kort sikt
            kan man konstatera att krigsmakten är reducerad till ungefär en
            fjärdedel och att den efter
          </note>
          <note>
            Tjetjenienkrisen är desillusionerad och delvis korrupt.
          </note>
          <note>
            Vi vet att utvecklingen går åt rätt håll, men vi vet också att
            vid varje votering och folkomröstning får de onda krafterna stort
            stöd. De röd-bruna krafternas enkla budskap har en obehaglig tendens
            att samla ganska många väljare i Ryssland.
          </note>
          <note>
            Vi hoppas alla på fred, demokrati och tillväxt. Vi gör allt för
            att stödja de goda krafterna i Ryssland, men vi vet också att
            vi har CFE-avtalet. Vi får fler moderna flygplan och stridsvagnar
            i vårt närområde i nordvästra Ryssland. Peace in our time, "fred
            i vår tid" - det har sagts tidigare och av större politiker än
            här i dag. Vi vet av erfarenhet att sådana förutsägelser inte
            alltid slår in.
          </note>
          <note>
            Jag tror att det är viktigt att inrikta sig på den positiva utvecklingen,
            men man måste vara rustad för det andra alternativet. Det är när
            det gäller säkerhetspolitik viktigt att inte vara desillusionerad,
            men att vara illusionslös.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 6 §.)
          </note>
          <note>
            6 § Yrkande om misstroendeförklaring
          </note>
          <note type="speaker">
            Anf. 93 LARS TOBISSON (m):
          </note>
          <note>
            Fru talman! Vi är några stycken som har anmält oss sent till
            denna debatt. På sätt och vis är det passande att den handlar
            om säkerhetspolitiken.
          </note>
          <note>
            Vi i den borgerliga oppositionen har ägnat en stor del av dagen,
            liksom av de senaste två veckorna, åt att klarlägga vad statsminister
            Göran Persson sagt och gjort i samband med sitt besök i Kina.
            Vad som framkommit har föranlett oss att begära att Göran Persson
            skulle medge att han handlat fel och ta tillbaka sina uttalanden
            om politisk stabilitet i Kina och jämförelsen med Ryssland.
          </note>
          <note>
            Det betyder inte att vi söker strid om utrikespolitiken. Tvärtom
            ser vi det som angeläget med största möjliga enighet på detta
            område. Vad saken gäller är i stället huruvida vi hyser förtroende
            för Göran Perssons vilja och förmåga att företräda Sveriges utrikespolitiska
            linje vid internationella framträdanden som statsminister.
          </note>
          <note>
            Å den moderata riksdagsgruppens vägnar tvingas jag konstatera
            att de svar och besked som Göran Persson lämnat inte har varit
            tillfredsställande. Ledande företrädare för Folkpartiets och Kristdemokraternas
            riksdagsgrupper kommer strax att meddela att de kommit fram till
            samma slutsats.
          </note>
          <note>
            Jämlikt 12 kap. 4 § regeringsformen får jag därför till talmannen
            överlämna ett yrkande att riksdagen måtte uttala att statsminister
            Göran Persson inte åtnjuter riksdagens förtroende. Yrkandet är
            undertecknat av 35 riksdagsledamöter tillhörande Moderata samlingspartiet,
            Folkpartiet liberalerna och Kristdemokraterna.
          </note>
          <note>
            Skrivelsen överlämnades till talmannen och hade följande lydelse:
          </note>
          <note>
            Till talmannen
          </note>
          <note>
            Med hänvisning till statsministerns uttalanden och åtgärder i
            samband med dennes besök i Kina yrkar vi i enlighet med RF 12:4
            att riksdagen måtte uttala att statsminister Göran Persson icke
            åtnjuter riksdagens förtroende.
          </note>
          <note>
            Stockholm den 20 november 1996
          </note>
          <note>
            Lars Tobisson (m)
          </note>
          <note>
            Sonja Rembo (m)
          </note>
          <note>
            Anders Björck (m)
          </note>
          <note>
            Knut Billing (m)
          </note>
          <note>
            Birger Hagård (m)
          </note>
          <note>
            Gun Hellsvik (m)
          </note>
          <note>
            Gullan Lindblad (m)
          </note>
          <note>
            Bo Lundgren (m)
          </note>
          <note>
            Inger René (m)
          </note>
          <note>
            Karl-Gösta Svenson (m)
          </note>
          <note>
            Lars Leijonborg (fp)
          </note>
          <note>
            Isa Halvarsson (fp)
          </note>
          <note>
            Eva Eriksson (fp)
          </note>
          <note>
            Elver Jonsson (fp)
          </note>
          <note>
            Anne Wibble (fp)
          </note>
          <note>
            Kerstin Heinemann (fp)
          </note>
          <note>
            Lennart Rohdin (fp)
          </note>
          <note>
            Christer Eirefelt (fp)
          </note>
          <note>
            Birgit Friggebo (fp)
          </note>
          <note>
            Karl-Göran Biörsmark (fp)
          </note>
          <note>
            Alf Svensson (kd)
          </note>
          <note>
            Inger Davidson (kd)
          </note>
          <note>
            Mats Odell (kd)
          </note>
          <note>
            Göran Hägglund (kd)
          </note>
          <note>
            Rose-Marie Frebran (kd)
          </note>
          <note>
            Per Unckel (m)
          </note>
          <note>
            Tom Heyman (m)
          </note>
          <note>
            Arne Andersson (m)
          </note>
          <note>
            Göran Lennmarker (m)
          </note>
          <note>
            Sten Svensson (m)
          </note>
          <note>
            Lennart Fridén (m)
          </note>
          <note>
            Beatrice Ask (m)
          </note>
          <note>
            Rolf Dahlberg (m)
          </note>
          <note>
            Ingvar Eriksson (m)
          </note>
          <note>
            Karin Falkmer (m)
          </note>
          <note type="speaker">
            Anf. 94 LARS LEIJONBORG (fp):
          </note>
          <note>
            Fru talman! Vår förhoppning var att detta steg skulle kunna undvikas,
            och vi har föreslagit vägar som statsministern hade kunnat använda
            för att ställa till rätta den skada som hans uttalanden i Kina
            vållat.
          </note>
          <note>
            Han har tyvärr inte utnyttjat den möjligheten. Folkpartiets uppfattning
            är att svensk utrikespolitik skall ha en stark demokratiprofil.
            Därför måste Göran Perssons uttalanden läggas till rätta.
          </note>
          <note>
            Eftersom han inte utnyttjade dagens riksdagsdebatt till detta,
            har Folkpartiets riksdagsgrupp beslutat att tillsammans med Moderaterna
            och Kristdemokraterna väcka frågan om misstroendeförklaring.
          </note>
          <note type="speaker">
            Anf. 95 ALF SVENSSON (kd):
          </note>
          <note>
            Fru talman! Vi har i dag fört en debatt med anledning av statsministerns
            uttalanden i samband med besöket i Kina. Jag tänker självfallet
            inte här ta kammarens tid i anspråk för att upprepa alla de synpunkter
            som framförts tidigare i dag. Vi som omedelbart reagerade och
            kritiserade statsministerns uttalanden har begärt att han skulle
            lägga till rätta sina uttalanden.
          </note>
          <note>
            Under den tid som förflutit sedan statsministerns uttalanden
            blev kända har han haft gott om tid att utvärdera sina egna uttalanden
            och studera effekterna av dem i svenska och utländska medier.
            Han har också haft gott om tid att registrera synpunkter och protester
            från den kinesiska demokratirörelsen. För vår del handlar beslutet
            att begära en förtroendeomröstning om att det inte får råda någon
            som helst oklarhet om den svenska uppfattningen om demokrati och
            mänskliga rättigheter.
          </note>
          <note>
            Kristdemokraterna tvingas, mot bakgrund av statsministerns ovilja
            att här i kammaren tillstå att hans uttalanden var felaktiga,
            att tillsammans med
          </note>
          <note>
            Moderaterna och Folkpartiet begära att frågan om förtroendet
            för statsministern underställs riksdagen för prövning.
          </note>
          <note>
            Överläggning var härmed avslutad.
          </note>
          <note>
            Talmannen meddelade att under kammarens sammanträde hade Lars
            Tobisson (m), Lars Leijonborg
          </note>
          <note>
            (fp), och Alf Svensson (kd) väckt yrkande om misstroendeförklaring
            mot statsminister Göran Persson.
          </note>
          <note>
            Talmannen konstaterade att det av den överlämnade skrivelsen
            framgick att yrkandet biträtts av 35
          </note>
          <note>
            ledamöter.
          </note>
          <note>
            Enligt förutsättningarna i regeringsformen 12 kap.
          </note>
          <note>
            4 § skulle ärendet nu bordläggas.
          </note>
          <note>
            Ärendet bordlades.
          </note>
          <note>
            Talmannen meddelade att ärendet skulle bordläggas på nytt torsdagen
            den 21 november och upptas till slutligt avgörande vid kammarens
            sammanträde fredagen den 22 november kl. 9.00, eller om kammaren
            då beslutade om ännu en bordläggning, vid närmast därpå följande
            sammanträde.
          </note>
          <note>
            Talmannen meddelade vidare att i enlighet med föreskriften i
            tilläggsbestämmelse 1, 2 kap. 7 § i riksdagsordningen skulle ärendet
            komma att uppföras som första punkt på föredragningslistan.
          </note>
          <note>
            Beslut
          </note>
          <note>
            UFöU1 Sveriges säkerhetspolitik
          </note>
          <note>
            Mom. 3 (CFE-avtalet)
          </note>
          <note>
            1. utskottet
          </note>
          <note>
            2. res. 1 (m, fp, kd)
          </note>
          <note>
            Votering:
          </note>
          <note>
            197 för utskottet
          </note>
          <note>
            108 för res. 1
          </note>
          <note>
            44 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 20 c, 18 v, 16 mp
          </note>
          <note>
            För res. 1: 70 m, 25 fp, 13 kd
          </note>
          <note>
            Frånvarande: 18 s, 10 m, 7 c, 1 fp, 4 v, 2 mp, 2 kd
          </note>
          <note>
            Mom. 6 (regeringens förslag med anledning av den säkerhetspolitiska
            kontrollstationen)
          </note>
          <note>
            Utskottets hemställan med godkännande av
          </note>
          <note>
            1. utskottets motivering
          </note>
          <note>
            2. motiveringen i res. 2 (m)
          </note>
          <note>
            3. motiveringen i res. 3 (kd)
          </note>
          <note>
            Förberedande votering:
          </note>
          <note>
            70 för res. 2
          </note>
          <note>
            14 för res. 3
          </note>
          <note>
            220 avstod
          </note>
          <note>
            45 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            222 för utskottet
          </note>
          <note>
            70 för res. 2
          </note>
          <note>
            13 avstod
          </note>
          <note>
            44 frånvarande
          </note>
          <note>
            Kammaren biföll utskottets hemställan med godkännande av utskottets
            motivering.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 20 c, 25 fp, 18 v, 16 mp
          </note>
          <note>
            För res. 2: 70 m
          </note>
          <note>
            Avstod: 13 kd
          </note>
          <note>
            Frånvarande: 18 s, 10 m, 7 c, 1 fp, 4 v, 2 mp, 2 kd
          </note>
          <note>
            Mom. 8 (målen för Sveriges säkerhetspolitik m.m.)
          </note>
          <note>
            1. utskottet
          </note>
          <note>
            2. res. 4 (mp)
          </note>
          <note>
            Votering:
          </note>
          <note>
            289 för utskottet
          </note>
          <note>
            16 för res. 4
          </note>
          <note>
            44 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 70 m, 20 c, 25 fp, 18 v, 13 kd
          </note>
          <note>
            För res. 4: 16 mp
          </note>
          <note>
            Frånvarande: 18 s, 10 m, 7 c, 1 fp, 4 v, 2 mp, 2 kd
          </note>
          <note>
            Mom. 9 (utformningen av Sveriges säkerhetspolitik)
          </note>
          <note>
            1. utskottet
          </note>
          <note>
            2. res. 5 (fp)
          </note>
          <note>
            Votering:
          </note>
          <note>
            277 för utskottet
          </note>
          <note>
            24 för res. 5
          </note>
          <note>
            1 avstod
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 70 m, 18 c, 18 v, 15 mp, 13
          </note>
          <note>
            kd
          </note>
          <note>
            För res. 5: 24 fp
          </note>
          <note>
            Avstod: 1 fp
          </note>
          <note>
            Frånvarande: 18 s, 10 m, 9 c, 1 fp, 4 v, 3 mp, 2 kd
          </note>
          <note>
            Mom. 11 (EU och VEU, och Sveriges deltagande vad gäller krishantering
            och fredsfrämjande)
          </note>
          <note>
            1. utskottet
          </note>
          <note>
            2. res. 6 (v, mp)
          </note>
          <note>
            Votering:
          </note>
          <note>
            270 för utskottet
          </note>
          <note>
            34 för res. 6
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 70 m, 20 c, 25 fp, 13 kd
          </note>
          <note>
            För res. 6: 18 v, 16 mp
          </note>
          <note>
            Frånvarande: 19 s, 10 m, 7 c, 1 fp, 4 v, 2 mp, 2 kd
          </note>
          <note>
            Mom. 14 (Sveriges samverkan med NATO)
          </note>
          <note>
            1. utskottet
          </note>
          <note>
            2. res. 9 (mp)
          </note>
          <note>
            Votering:
          </note>
          <note>
            288 för utskottet
          </note>
          <note>
            16 för res. 9
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 70 m, 20 c, 25 fp, 18 v, 13 kd
          </note>
          <note>
            För res. 9: 16 mp
          </note>
          <note>
            Frånvarande: 19 s, 10 m, 7 c, 1 fp, 4 v, 2 mp, 2 kd
          </note>
          <note>
            Mom. 15 (NATO:s utvidgning)
          </note>
          <note>
            1. utskottet
          </note>
          <note>
            2. res. 10 (fp)
          </note>
          <note>
            3. res. 11 (v)
          </note>
          <note>
            Förberedande votering:
          </note>
          <note>
            25 för res. 10
          </note>
          <note>
            19 för res. 11
          </note>
          <note>
            261 avstod
          </note>
          <note>
            44 frånvarande
          </note>
          <note>
            Kammaren biträdde res. 10.
          </note>
          <note>
            Huvudvotering:
          </note>
          <note>
            246 för utskottet
          </note>
          <note>
            23 för res. 10
          </note>
          <note>
            34 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 70 m, 20 c, 13 kd
          </note>
          <note>
            För res. 10: 23 fp
          </note>
          <note>
            Avstod: 1 fp, 18 v, 15 mp
          </note>
          <note>
            Frånvarande: 18 s, 10 m, 7 c, 2 fp, 4 v, 3 mp, 2 kd
          </note>
          <note>
            Mom. 17 (de baltiska staternas säkerhetspolitiska strävanden)
          </note>
          <note>
            1. utskottet
          </note>
          <note>
            2. res. 13 (m)
          </note>
          <note>
            3. res. 14 (fp)
          </note>
          <note>
            Votering:
          </note>
          <note>
            210 för utskottet
          </note>
          <note>
            95 för res. 13
          </note>
          <note>
            44 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 20 c, 18 v, 16 mp, 13 kd
          </note>
          <note>
            För res. 13: 70 m, 25 fp
          </note>
          <note>
            Frånvarande: 18 s, 10 m, 7 c, 1 fp, 4 v, 2 mp, 2 kd
          </note>
          <note>
            Mom. 22 (inriktningen av Sveriges PFF-samarbete)
          </note>
          <note>
            1. utskottet
          </note>
          <note>
            2. res. 16 (mp)
          </note>
          <note>
            Votering:
          </note>
          <note>
            268 för utskottet
          </note>
          <note>
            16 för res. 16
          </note>
          <note>
            19 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 67 m, 20 c, 25 fp, 13 kd
          </note>
          <note>
            För res. 16: 16 mp
          </note>
          <note>
            Avstod: 1 m, 18 v
          </note>
          <note>
            Frånvarande: 18 s, 12 m, 7 c, 1 fp, 4 v, 2 mp, 2 kd
          </note>
          <note>
            Mom. 25 (WEAG, Western European Armaments
          </note>
          <note>
            Group,)
          </note>
          <note>
            1. utskottet
          </note>
          <note>
            2. res. 19 (v, mp)
          </note>
          <note>
            3. res. 18 (fp)
          </note>
          <note>
            Förberedande votering:
          </note>
          <note>
            34 för res. 19
          </note>
          <note>
            25 för res. 18
          </note>
          <note>
            246 avstod
          </note>
          <note>
            44 frånvarande
          </note>
          <note>
            Kammaren biträdde res. 19.
          </note>
          <note>
            Huvudvotering:
          </note>
          <note>
            247 för utskottet
          </note>
          <note>
            34 för res, 19
          </note>
          <note>
            24 avstod
          </note>
          <note>
            44 frånvarande
          </note>
          <note>
            Kammaren biföll utskottets hemställan.
          </note>
          <note>
            För utskottet: 143 s, 70 m, 20 c, 1 fp, 13 kd
          </note>
          <note>
            För res. 19: 18 v, 16 mp
          </note>
          <note>
            Avstod: 24 fp
          </note>
          <note>
            Frånvarande: 18 s, 10 m, 7 c, 1 fp, 4 v, 2 mp, 2 kd
          </note>
          <note>
            Mom. 28 (harmonisering av exportlagstiftning m.m.)
          </note>
          <note>
            1. utskottet
          </note>
          <note>
            2. res. 21 (fp, mp)
          </note>
          <note>
            Votering:
          </note>
          <note>
            244 för utskottet
          </note>
          <note>
            59 för res. 21
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 69 m, 20 c, 13 kd
          </note>
          <note>
            För res. 21: 25 fp, 18 v, 16 mp
          </note>
          <note>
            Frånvarande: 19 s, 11 m, 7 c, 1 fp, 4 v, 2 mp, 2 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om uppskjuten votering
          </note>
          <note>
            På förslag av talmannen medgav kammaren att återstående ärenden
            på dagens föredragningslista fick avgöras i ett sammanhang vid
            arbetsplenum fredagen den 22 november.
          </note>
          <note>
            Ajournering
          </note>
          <note>
            Kammaren beslöt kl. 18.09 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            7 § Dubbelbeskattningsavtal mellan Sverige och Luxemburg
          </note>
          <note>
            Föredrogs
          </note>
          <note>
            Skatteutskottets betänkande 1996/97:SkU11
          </note>
          <note>
            Dubbelbeskattningsavtal mellan Sverige och Luxemburg (prop. 1996/97:43)
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut skulle fattas den 22 november.)
          </note>
          <note>
            8 § Dubbelbeskattningsavtal mellan de nordiska länderna
          </note>
          <note>
            Föredrogs
          </note>
          <note>
            Skatteutskottets betänkande 1996/97:SkU12
          </note>
          <note>
            Dubbelbeskattningsavtal mellan de nordiska länderna
          </note>
          <note>
            (prop. 1996/97:44)
          </note>
          <note type="speaker">
            Anf. 96 KARL-GÖSTA SVENSON (m):
          </note>
          <note>
            Fru talman! Vi delar uppfattningen att den princip som förhandlats
            fram med Danmark när det gäller dubbelbeskattningsavtalet och
            när det gäller det s.k.
          </note>
          <note>
            gränsgångaravtalet, dvs. att löneinkomster får beskattas där
            arbetet utförs, är bra. Vi vill därför inte motsätta oss att förslaget
            genomförs.
          </note>
          <note>
            Skattesituationen förändras inte för de personer som den 1 januari
            1997 är att anse som gränsgångare.
          </note>
          <note>
            De kommer således att beskattas i Sverige så länge denna gränsgångarstatus
            föreligger. Det betyder att i det korta perspektivet påverkas
            inte det kommunala skatteunderlaget i nämnvärd omfattning. Men
            eftersom det kan förväntas att rörligheten på arbetsmarknaden
            kommer att öka och då tillkomsten av Öresundsbron med stor sannolikhet
            också kommer att öka intresset för pendling mellan länderna, kommer
            också de problem som sammanhänger med att en allt större del av
            invånarna arbetar och bor på olika sidor av sundet att öka. Risken
            är uppenbar att skatteunderlaget därmed försämras.
          </note>
          <note>
            Vi delar därför inte majoritetens uppfattning att de kommunalekonomiska
            effekterna skall regleras inom ramen för gällande regler om skatteutjämning.
            Eftersom det är ett begränsat antal kommuner som kan drabbas mer
            eller mindre av en omfattande arbetspendling till Danmark vill
            vi att regeringen skall återkomma till riksdagen med ett förslag
            som kompenserar aktuella hemortskommuner för det skattebortfall
            som blir följden av de nya bestämmelserna, dvs. direkt kompensation
            för det skattebortfall som det här begränsade antalet kommuner
            kan drabbas av.
          </note>
          <note>
            Fru talman! Jag tänker inte säga mer. Jag yrkar bifall till den
            reservation som vi har i det här ärendet.
          </note>
          <note type="speaker">
            Anf. 97 KARL HAGSTRÖM (s):
          </note>
          <note>
            Fru talman! Jag skall också fatta mig kort. Jag vill börja med
            att yrka bifall till hemställan i utskottets betänkande i den
            här frågan.
          </note>
          <note>
            Vi står ju inte så långt ifrån varandra. Vi i utskottet har sagt
            att de kommunalekonomiska effekter som kan uppkomma på sikt i
            huvudsak kommer att utjämnas. Men vi säger att regeringen skall
            följa utvecklingen i Öresundsregionen uppmärksamt och vid behov
            återkomma till riksdagen med förslag.
          </note>
          <note>
            Vi menar att det räcker och att man inte behöver ge ett tillkännagivande
            om detta.
          </note>
          <note type="speaker">
            Anf. 98 ROLF KENNERYD (c):
          </note>
          <note>
            Fru talman! Den här lilla begränsade striden som har uppstått
            i anledning av Moderaternas reservation tycker jag med rätta kan
            sägas vara en strid om påvens skägg. Men den kräver ändå några
            smärre tillrättalägganden.
          </note>
          <note>
            I dag är det klart gynnsamt att bo och skatta i
          </note>
          <note>
            Sverige för inkomster som intjänats i Danmark. Det har medfört
            att svenska medborgare har avstått från att flytta närmare sin
            arbetsplats i Danmark. Det har också medfört att danska medborgare
            bosatt sig och låtit sig skatteskrivas i Sverige med bibehållande
            av sin arbetsplats i Danmark.
          </note>
          <note>
            Det här förhållandet upphör genom det nu aktuella avtalet. Fortsättningsvis
            kommer man att skatta i det land där inkomsten förvärvas. Det
            innebär för en heltidsarbetande ungefär 10 000 kr högre skattebelastning
            för den som låter sig beskattas i Danmark än för den som låter
            sig beskattas i Sverige.
          </note>
          <note>
            Mot den bakgrunden är det inte rimligt att anta att lockelsen
            att bo i Sverige och beskattas i Danmark kommer att kvarstå. Det
            innebär på sikt att avtalets konstruktion inte kommer att vara
            någon nackdel för
          </note>
          <note>
            Sverige och svenska medborgare. Det är snarare så att det kommer
            att vara en fördel för Sverige.
          </note>
          <note>
            Dessutom är det så att genom de långtgående övergångsbestämmelserna
            kommer det inte heller att bli någon belastning på kort sikt.
            Det berörde K-G
          </note>
          <note>
            Svenson redan i sitt anförande. De som berörs av nuvarande regler
            kommer att behålla dessa regler så länge anställningen i det andra
            landet består.
          </note>
          <note>
            Om det trots allt på sikt skulle uppstå negativa effekter i det
            hänseende som jag nu har talat om, fångas de berörda kommunerna
            upp av det kommunala skatteutjämningssystemet. Det finns alltså
            ingen saklig anledning att nu skapa oro i de här kommunerna eller
            annorstädes för negativa effekter som av allt att döma aldrig
            uppstår.
          </note>
          <note>
            För övrigt tycker jag att detta är ytterligare ett belägg för
            värdet av ett effektivt verkande kommunalt skatteutjämningssystem.
            Det gäller för oss att se till att det bibehålls.
          </note>
          <note>
            Med denna korta plädering vill jag yrka bifall till hemställan
            i utskottets betänkande.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 22 november.)
          </note>
          <note>
            9 § Utökad användning av strafföreläggande
          </note>
          <note>
            Föredrogs
          </note>
          <note>
            Justitieutskottets betänkande 1996/97:JuU4
          </note>
          <note>
            Utökad användning av strafföreläggande (prop.
          </note>
          <note>
            1996/97:8)
          </note>
          <note type="speaker">
            Anf. 99 JEPPE JOHNSSON (m):
          </note>
          <note>
            Fru talman! I justitieutskottets betänkande
          </note>
          <note>
            1996/97:JuU4, Utökad användning av strafföreläggande, föreslår
            utskottsmajoriteten att möjligheten att utfärda strafföreläggande
            utökas till att omfatta även de fall där det är uppenbart att
            rätten skulle döma till villkorlig dom eller villkorlig dom i
            förening med böter. Undantagna skulle enligt utskottsmajoriteten
            vara de som inte fyllt 18 år då brottet begicks.
          </note>
          <note>
            Villkorlig dom är en allvarlig påföljd även om en del av dem
            som döms till denna påföljd dess värre inte alltid inser allvaret.
            Straffvärdet ligger på fängelsenivå. Tanken på att utvidga möjligheten
            att använda strafföreläggande till att även omfatta villkorlig
            dom i de fall då det är uppenbart att det skall vara den påföljden,
            fördes fram för första gången i åklagarutredningen.
          </note>
          <note>
            Åklagarutredningens förslag behandlades av den förra borgerliga
            regeringen. I sin proposition Ett effektivare brottmålsförfarande
            avvisade den dåvarande regeringen det här förslaget. Motiveringen
            till avvisandet var bl.a. följande, och jag väljer att citera
            direkt ur propositionen: "Villkorlig dom kommer i första hand
            i fråga för förstagångsförbrytare. Ur kriminalpolitisk synvinkel
            finns det ett värde i att påföljden i dessa fall utdöms av domstol.
            Det skulle säkert uppfattas som en mindre allvarlig reaktion om
            påföljden bestämdes genom ett strafföreläggande."
          </note>
          <note>
            Den nuvarande regeringen har på nytt tagit upp åklagarutredningens
            förslag.
          </note>
          <note>
            Fru talman! Flertalet av dem som kan komma i fråga att få villkorlig
            dom genom strafföreläggande är unga människor. För dessa unga
            är det både pedagogiskt och förebyggande att deras fall tas upp
            vid en domstolsförhandling. Det är viktigt att den unge i tid
            inser att han eller hon är inne på farliga vägar. En domstolsförhandling
            kan vara det tillfälle då en negativ utveckling bryts. Den typ
            av brott som det handlar om i de fall där det är aktuellt att
            införa den nya gången är allvarliga, trots att det redan innan
            domstolsbehandlingen är uppenbart vilken påföljden skall bli.
          </note>
          <note>
            I det förslag som utskottsmajoriteten har ställt sig bakom görs
            undantag för gruppen under 18 år. Detta är bra, men enligt vår
            uppfattning är det inte tillräckligt. Vår uppfattning är att även
            de som är mellan 18
          </note>
          <note>
            och 21 år skall undantas.
          </note>
          <note>
            Den nuvarande regeringen har redan genomfört, och står i begrepp
            att genomföra, drastiska besparingar på rättsområdet. Jag skall
            ge några exempel. Polisen har redan drabbats mycket hårt, och
            Domstolsutredningen arbetar med direktiv om att halvera antalet
            tingsrätter och åstadkomma stora besparingar.
          </note>
          <note>
            Av erfarenhet vet vi att tunga besparingar på polisen drabbar
            även övriga rättsväsendet. Färre poliser leder till färre brottsutredningar,
            vilket i sin tur leder till att färre åtal kan väckas. Antalet
            brottslingar som lagförs vid domstolarna minskar, vilket i sin
            tur leder till att antalet intagna på fängelser och häkten minskar
            och till att medborgarnas rättstrygghet hotas. Genom de besparingar
            som lagts har vi fått precis denna utveckling inom rättsväsendet.
          </note>
          <note>
            Förslaget att utöka användningen av strafföreläggande kommer
            enligt propositionen att ge besparingar på 12 miljoner kronor
            årligen. Det är naturligtvis inte fel att använda rättsväsendets
            krympande resurser på ett effektivt sätt, men här anser vi moderater
            att utskottsmajoriteten går alldeles för långt i sin spariver.
          </note>
          <note>
            Vikten av att en förstagångsförbrytare, ofta en yngre person,
            får konfronteras med domstolsmiljön och dess allvar har för oss
            moderater en mycket större betydelse än vissa tänkta rationaliseringsvinster.
            Den tänkta besparingen kan komma att visa sig bli mycket dyr.
          </note>
          <note>
            I vår kritik får vi stöd av Lagrådet, som skriver att de invändningar
            och betänkligheter som framfördes av förra regeringen mot förslaget
            om att utvidga användandet av strafföreläggande i allt väsentligt
            fortfarande är bärkraftiga. Vidare anför Lagrådet att "det finns
            anledning att räkna med att en rätt betydande del av 'målgruppen'
            för den föreslagna reformen kommer att bestå av lagöverträdare
            i åldern 18-21 år" och att reformen i vissa hänseenden torde stå
            i mindre god överensstämmelse med regleringen i och avsikterna
            bakom de ändringar i lagen med särskilda bestämmelser om unga
            lagöverträdare som vidtogs 1994 (SFS
          </note>
          <note>
            1994:1760).
          </note>
          <note>
            Att Lagrådet, trots denna sin kritik, den här gången inte motsätter
            sig förslaget beror på behovet av att använda de krympande resurserna
            så effektivt som möjligt.
          </note>
          <note>
            Fru talman! Jag har en son som nu på fredag fyller
          </note>
          <note>
            18 år. Även om han då blir myndig och får rösträtt är han fortfarande
            mycket ung - i alla fall i mina ögon, och förmodligen också i
            kammarledamöternas ögon.
          </note>
          <note>
            Vi moderater anser att förslaget, trots att ungdomar under 18
            år undantas, kommer att ge helt fel signaler till våra unga. I
            vår motion Ju3 framför vi vår uppfattning. Det är fortfarande
            av stort värde att unga lagöverträdare, dvs. även de mellan 18
            och 21 år, får sin sak prövad inför domstol. Prövningen vid domstol
            visar på allvaret i samhällets reaktion mot brottet.
          </note>
          <note>
            Detta syfte är viktigt och måste tillmätas stort värde för den
            unges fortsatta utveckling.
          </note>
          <note>
            Utskottsmajoritetens förslag ger fel signaler till dem av våra
            ungdomar som av en eller annan anledning har begått ett brott.
            Det går inte att bortse från vikten av att unga, ofta förstagångsförbrytare,
            konfronteras med domstolsmiljön och dess allvar. Detta anser vi
            vara viktigare än vissa tänkta ekonomiska rationaliseringsvinster.
            De tilltänkta vinsterna äts mångdubbelt upp, om den unge inte
            inser allvaret i sin situation utan fortsätter med brottslighet
            - brottslighet som leder till fortsatt olycka för den unge, för
            den unges närmaste och för eventuella framtida brottsoffer. Det
            går inte att i ekonomiska termer uppskatta värdet av om en ung
            människa tar varning av sin situation och i framtiden avhåller
            sig från brott. Det gamla talesättet att det är bättre att stämma
            i bäcken än i ån är fortfarande högaktuellt.
          </note>
          <note>
            Fru talman! Vi moderater yrkar bifall till reservation 3 och
            till den lydelse av hemställanspunkt 3 som där redovisas. Beträffande
            övriga hemställanspunkter ställer vi oss bakom utskottets hemställan.
          </note>
          <note type="speaker">
            Anf. 100 SIW PERSSON (fp):
          </note>
          <note>
            Fru talman! I propositionen föreslås att åklagare skall få möjlighet
            att utfärda strafföreläggande i de fall där det är uppenbart att
            det kan bli villkorlig dom eller där påföljden blir böter. Det
            skall inte gälla misstänkta som var under 18 år då brottet begicks.
          </note>
          <note>
            Vi i Folkpartiet liberalerna motsätter oss denna reform av samma
            skäl som den dåvarande borgerliga regeringen anförde i sin proposition
            Ett effektivare brottmålsförfarande. Att den socialdemokratiska
            regeringen nu föreslår en reform som skiljer sig från det då övervägda
            förslaget på ett sådant sätt att undantag görs för dem som var
            under 18 år då brottet begicks ändrar inte vår bedömning. Villkorlig
            dom är en icke frihetsberövande alternativ påföljd till fängelse
            i de fall där brottets eller den samlade brottslighetens straffvärde
            är så högt att påföljden inte bedöms kunna stanna vid böter, som
            det heter.
          </note>
          <note>
            Enligt 30 kap. 4 § 2 stycket brottsbalken får rätten som skäl
            för fängelse, utöver brottslighetens straffvärde och art, beakta
            om den tilltalade tidigare gjort sig skyldig till brott. Det nu
            sagda innebär enligt rättspraxis i huvudsak att förstagångsförbrytare
            som saknar behov av övervakning får förmånen av en villkorlig
            dom så länge brottets eller den samlade brottslighetens straffvärde
            inte överstiger ett års fängelse, om det inte är fråga om vissa
            typer av brott, t.ex. misshandel som inte är ringa, grovt rattfylleri
            eller våld mot tjänsteman. Villkorlig dom är alltså en påföljd
            för relativt allvarliga brott.
          </note>
          <note>
            Enligt Folkpartiet liberalernas uppfattning leder reformen ur
            ett rent principiellt perspektiv till en icke önskvärd betydelsefull
            förskjutning av tyngdpunkten i rättsskipningen från domstolarna
            till åklagarna, dvs.
          </note>
          <note>
            en av parterna i brottmålsprocessen. Från kriminalpolitisk synpunkt
            finns det ett egenvärde i att påföljden vid dessa relativt allvarliga
            brott döms ut av just domstolen.
          </note>
          <note>
            Vi tror att det uppfattas som en mindre allvarlig reaktion på
            brottsligheten om påföljden bestäms genom att den misstänkte får
            godkänt strafföreläggande.
          </note>
          <note>
            Detta, tror vi, kan smitta av sig på sådana villkorliga domar
            som även med den nu föreslagna reformen skulle utdömas av domstolarna.
            Över huvud taget tror vi att det är en allmän uppfattning att
            strafföreläggande bara används i fråga om inte alltför allvarliga
            lagöverträdelser.
          </note>
          <note>
            Den föreslagna utvidgningen av åklagarnas möjlighet att strafförelägga
            skulle få negativa verkningar när det gäller medborgarnas syn
            på allvaret i olika lagstridiga handlingssätt. Därmed skulle det
            kunna påverka moralbildningen i samhället.
          </note>
          <note>
            Sedan har vi också konstaterat att man i Lagrådet, där man förra
            gången det kom ett förslag var tveksam, fortfarande är tveksam.
            Men man har sagt att på grund av att det behövs besparingsåtgärder
            kan det under tvekan godkännas. Vi skall också komma ihåg att
            JO,
          </note>
          <note>
            Svea Hovrätt, Hovrätten för Västra Sverige och samtliga tingsrätter
            faktiskt har avstyrkt förslaget, bl.a.
          </note>
          <note>
            med hänvisning till det skäl som också vi hävdar - att förslaget
            inte kan godkännas från rättssäkerhetssynpunkt.
          </note>
          <note>
            Beträffande de 12 miljoner kronorna är det viktigt att detta
            vägs mot att ha så god rättssäkerhet som över huvud taget är möjligt.
            Vi menar att det inte är ett bra förslag att för 12 miljoner kronor
            åsidosätta rättssäkerheten. Det gör, fru talman, att vi funnit
            oss tvungna att föreslå avslag på propositionen. Jag yrkar alltså
            bifall till reservation 1.
          </note>
          <note type="speaker">
            Anf. 101 ALICE ÅSTRÖM (v):
          </note>
          <note>
            Fru talman! Jag skall börja med att yrka bifall till reservation
            2. För att spara tid här i kammaren nu när klockan går här på
            kvällen skall jag också instämma i det Siw Persson från Folkpartiet
            sade härifrån talarstolen.
          </note>
          <note>
            Vid strafföreläggande fullgör polis och åklagare såväl den brottsutredande
            som den dömande funktionen. När det gäller ett utökande av åklagares
            möjlighet att använda strafföreläggande till att även gälla brott
            som kan ge villkorlig dom vill jag säga att
          </note>
          <note>
            Vänsterpartiet anser att det finns en gräns för hur långt man
            kan gå. Det kan, som Siw Persson sade, innebära en utvidgning
            till brott där straffvärdet inte överstiger ett år, där det är
            förstagångsdömda, där även ringa misshandel kan ingå. Det kan
            handla om kvinnovåld, och jag ser det också ur det perspektivet.
          </note>
          <note>
            Fru talman! Kvinnovåldet är utbrett i Sverige. Vi för en kamp
            mot den typen av våld. Med det här förslaget riskerar man att
            åklagaren använder sig av strafföreläggande i stället för att
            låta det gå till domstolsprövning när en kvinna för första gången
            har vågat anmäla sin man. Det är viktigt också ur brottsoffrets
            synpunkt att det blir en domstolsprövning, att man inte uppfattar
            brottet som inte så allvarligt och påföljden som lättvindig.
          </note>
          <note>
            Detta är också en rättssäkerhetsfråga. Ett strafföreläggande
            från en åklagare kommer att innebära att väldigt många av dem
            som begår brott och som inte har talets gåva, som inte är så väl
            utbildade och som inte har så stora möjligheter att föra sin egen
            talan kommer att välja att acceptera den villkorliga dom som strafföreläggandet
            innebär och allt det som en villkorlig dom för med sig.
          </note>
          <note>
            Samtidigt är jag övertygad om att alla som får den här möjligheten
            inte kommer att välja att skriva under ett strafföreläggande från
            åklagaren. Många kommer i stället att vilja ha upp sin sak i domstol,
            för att kunna försvara sig och slåss för sin rätt och inte få
            en villkorlig dom. Det här kan innebära att vi återigen skjuter
            på rättssäkerheten och på likheten inför lagen och brottslingarnas
            lika möjligheter att få sin sak prövad.
          </note>
          <note>
            Vid strafföreläggande fullgör ju polis och åklagare som sagt
            såväl den brottsutredande som den dömande funktionen. Vänsterpartiet
            anser att vid en så allvarlig påföljd som villkorlig dom bör det
            vara en domstol som dömer.
          </note>
          <note>
            Fru talman! JO, Svea hovrätt och samtliga tingsrätter som har
            varit remissinstanser har avstyrkt det här förslaget. Som tidigare
            sades har också Lagrådet kommit med invändningar när det gäller
            förslaget.
          </note>
          <note>
            Det gjorde man när det lades fram förra gången, och man har fortfarande
            lika stora invändningar, men man är beredd att acceptera förslaget
            just för att man måste spara. 12 miljoner kronor sparar man på
            det här, men man förskjuter en stor del av den dömande makten.
          </note>
          <note>
            Den besparingen är inte värd ett så högt pris.
          </note>
          <note>
            Fru talman! I likhet med Siw Persson är vi i
          </note>
          <note>
            Vänsterpartiet oroade över de stora förändringar som sker samtidigt
            inom hela rättsväsendet. Nya förslag kommer ständigt, och det
            sker snabba förändringar. I
          </note>
          <note>
            dessa besparingstider är vi också oroliga att strafföreläggandet
            med de restriktioner som finns i dag kommer att visa sig ha just
            de besparingseffekter som man säger och att man kommer att se
            möjligheterna att i framtiden utöka möjligheten till strafföreläggande
            i ännu större utsträckning.
          </note>
          <note>
            Vänsterpartiet anser att gränsen för ett strafföreläggande går
            där den går i dag, dvs. att strafföreläggande kan förekomma när
            böter är den aktuella påföljden. För rättssäkerhetens skull skall
            övriga påföljder dömas i domstol.
          </note>
          <note>
            Anf. 102 ANN-MARIE
          </note>
          <note type="speaker">
            FAGERSTRÖM (s):
          </note>
          <note>
            Fru talman! Riksdagen har i dag att behandla betänkandet 1996/97JuU:4,
            Utökad användning av strafföreläggande.
          </note>
          <note>
            Tillämpningsområdet för strafföreläggande har vidgats i flera
            omgångar sedan det tillkom år 1948.
          </note>
          <note>
            Åklagare har sedan den 1 december 1995 utfärdat strafföreläggande
            för alla typer av brott där böter ingår i straffskalan. Ett föreläggande
            får också omfatta särskild rättsverkan, t.ex. egendoms förverkande,
            och medgivna enskilda anspråk som avser betalningsskyldighet samt
            avgift enligt lagen om brottsofferfond.
          </note>
          <note>
            Tidigare gällde att strafföreläggande inte fick utfärdas om målsäganden
            begärde att åtal skulle väckas.
          </note>
          <note>
            Denna regel upphävdes då det framstod som tveksamt om målsäganden
            på detta sätt, oberoende av om han förde talan eller inte, skulle
            ha rätt att disponera över processformen.
          </note>
          <note>
            Målsägaren skall dock under gällande bestämmelser få vissa underrättelser.
            I 13 B § förundersökningskungörelsen stadgas att målsäganden skall
            tillfrågas om han vill bli underrättad om olika beslut under förundersökningen,
            bl.a. om förundersökning inte skall inledas eller läggas ned,
            om åtal inte skall väckas, tidpunkt för huvudförhandling i målet
            samt dom i målet.
          </note>
          <note>
            Vidare stadgas i 2 § strafföreläggandekungörelsen att åklagaren,
            innan strafföreläggande utfärdas, om möjligt skall tillfråga målsäganden
            om denne ämnar föra talan om enskilt anspråk med anledning av
            brottet, om denne inte tidigare lämnat besked om detta.
          </note>
          <note>
            Därvid skall målsäganden erinras om att strafföreläggande kan
            komma att utfärdas.
          </note>
          <note>
            Åklagaren skall vid bedömningen av om ett föreläggande skall
            utfärdas bedöma saken på samma sätt som vid prövning av om åtal
            skall väckas. Tillräckliga skäl för den misstänktes skuld måste
            således finnas.
          </note>
          <note>
            Genom sitt godkännande avstår den misstänkte från domstolsprövning,
            och avgörandet blir bindande för honom eller henne.
          </note>
          <note>
            Om godkännande inte sker skall åtal normalt väckas. Godkännande
            som sker efter det att åklagaren utfärdat stämning eller stämningsansökan
            är utan verkan.
          </note>
          <note>
            Godkännande sker genom att den misstänkte med sin namnunderskrift
            tecknar sitt godkännande på formuläret. Också betalning kan räknas
            som ett godkännande om föreläggandet inte avser annat än böter
            eller böter och avgift enligt lagen om brottsofferfond.
          </note>
          <note>
            Har ett strafföreläggande godkänts och upptäcks därefter att
            det förekommit någon uppenbar oriktighet i föreläggandet har åklagaren
            möjlighet att, under vissa förutsättningar, besluta om rättelse.
          </note>
          <note>
            Fru talman! I propositionen 1996/97:8 föreslår regeringen att
            åklagare skall ha möjlighet att utfärda strafföreläggande i de
            fall det är uppenbart att rätten skulle döma till villkorlig dom
            eller sådan påföljd i förening med böter. Möjligheten skall inte
            omfatta de fall då den misstänkte var under 18 år då brottet begicks.
          </note>
          <note>
            En utgångspunkt för reformen är att domstolsprövningen och därigenom
            domstolens resurser skall förbehållas sådana mål där parterna
            inte är ense eller som avser allvarliga eller komplicerade brott.
          </note>
          <note>
            Med hänsyn till att vissa ADB-anpassningar måste göras hos åklagare
            och polis föreslås reformen träda i kraft den 1 juli 1997.
          </note>
          <note>
            Till det här betänkandet har lämnats tre reservationer.
          </note>
          <note>
            Vänstern och Folkpartiet yrkar avslag på propositionen med motivering
            att förslagen inte är godtagbara ur rättssäkerhetssynpunkt.
          </note>
          <note>
            Det stora flertalet mindre allvarliga brott beivras i dag utan
            domstols medverkan. Ett mål med reformarbetet har varit att domstolsprövningen
            skall förbehållas sådana mål där parterna inte är ense eller som
            avser allvarligare och komplicerade brott.
          </note>
          <note>
            Regeringen anför i propositionen att detta synsätt även i fortsättningen
            bör prägla reformarbetet beträffande domstolarna.
          </note>
          <note>
            Erfarenheterna av det tidigare reformarbetet när det gäller strafföreläggande
            är positiva, anför regeringen. Systemet har, anförs det, förutom
            att det innebär en effektivare användning av resurserna obestridliga
            fördelar för både den misstänkte och målsägaren.
          </note>
          <note>
            Avgörandet kommer snabbt i både ansvarsdelen och skadeståndsfrågan.
            Den misstänkte kan ta ställning till det förelagda straffet, och
            i förekommande fall till yrkat skadestånd, och själv bedöma om
            det står i rimlig proportion till gärningen. Han eller hon får
            direkt kännedom om den samlade reaktionen på brottet, och de berörda
            parterna slipper vidare en ibland tidskrävande och kostsam inställelse
            vid domstol.
          </note>
          <note>
            Lagrådet motsätter sig inte att förslaget läggs till grund för
            lagstiftning, främst med tanke på behovet av en effektiv användning
            av befintliga resurser för brottsbekämpningen samt att ordningen
            ger möjlighet till snabbare reaktioner på ifrågavarande lagöverträdelse.
          </note>
          <note>
            Moderaterna yrkar att riksdagen avslår propositionen i den del
            som avser att strafföreläggande utvidgas till att omfatta personer
            mellan 18 och 21 år. Även
          </note>
          <note>
            Lagrådet har synpunkter i denna fråga.
          </note>
          <note>
            Regeringen vidhåller i propositionen, trots Lagrådets kommentar
            härvidlag, sitt förslag att undantaget från reformen bör begränsas
            till att gälla ungdomar under 18 år. Regeringen konstaterar att
            bakgrunden till 1994 års reform angående unga lagöverträdare var
            att lagföring av ungdomar ansågs ställa särskilda krav på förfarandet
            och på dem som hanterar det. Detta krav gör sig, anför regeringen,
            i högre grad gällande beträffande den yngsta kategorin, dvs. 15-18-
          </note>
          <note>
            åringarna, och tyngdpunkten i 1994 års reform låg därför på dessa
            ungdomar. Bedömningen av frågor om påföljd är också, anförs det,
            mer grannlaga för dem som inte har fyllt 18 år än för den äldre
            kategorin. Utskottet delar regeringens bedömning.
          </note>
          <note>
            När det gäller förstagångsförbrytare i allmänhet måste det, som
            regeringen anför, vägas in att det föreligger en möjlighet att
            företa bl.a. mål av nu aktuell karaktär till huvudförhandling
            utan att den tilltalade är närvarande. Har så varit fallet är
            den tilltalades enda kontakt med domstolen stämningens kallelse
            till förhandlingen, det skriftliga exemplaret av domen och en
            kortfattad beskrivning av innebörden av påföljden villkorlig dom.
          </note>
          <note>
            I de fall domen avkunnas i den tilltalades närvaro lämnas ofta
            inte heller någon utförligare beskrivning av vad påföljdsvalet
            innebär. För den tilltalade måste därmed skillnaderna mellan de
            olika formerna för beivrandet av brottet många gånger framstå
            som obetydliga.
          </note>
          <note>
            Till detta kommer att strafföreläggande vid villkorlig dom enligt
            vad som förutskickas i propositionen skall presenteras vid ett
            personligt sammanträffande mellan åklagaren och den misstänkte
            och alltså bli mindre anonymt än vad fallet blir vid ett förfarande
            inför domstol där den tilltalade inte inställt sig till huvudförhandlingen.
            Utskottet har inhämtat att tanken är att bestämmelser härom skall
            utfärdas i förordningsform.
          </note>
          <note>
            Enligt utskottets uppfattning bör dessa bestämmelser innebära
            att sådant sammanträffande alltid skall äga rum när den misstänkte
            är mellan 18 och 21 år, och även i övrigt skall huvudregeln vara
            att ett sådant sammanträffande skall äga rum.
          </note>
          <note>
            Fru talman! Avslutningsvis vill utskottet uttala att det ur kriminalpolitisk
            synpunkt kan vara väl så viktigt att samhällets reaktion på den
            begångna gärningen kommer i så nära anslutning som möjligt till
            tidpunkten för brottet. Detta kan uppnås i större utsträckning
            med strafföreläggandeinstitutet än om en huvudförhandling i domstol
            måste avvaktas och för den skull inte inkräkta på rättssäkerheten.
          </note>
          <note>
            Med detta, fru talman, yrkar jag bifall till utskottets hemställan
            och avslag på samtliga reservationer.
          </note>
          <note type="speaker">
            Anf. 103 JEPPE JOHNSSON (m) replik:
          </note>
          <note>
            Fru talman! På s. 38 i propositionen återges följande yttrande
            av Lagrådet: En betydande del av målgruppen för den föreslagna
            reformen kommer att bestå av lagöverträdare i åldern 18-21 år.
          </note>
          <note>
            Fru talman! Jag skulle vilja fråga Ann-Marie Fagerström om skälet
            till att ni inte kan tänka er att även de mellan 18 och 21 år
            skall undantas, såsom vi moderater har föreslagit. Är det så att
            de besparingar ni känner er tvingade att genomföra på rättsväsendets
            område i så fall inte skulle uppnås? Vi vet ju trots allt
          </note>
          <note>
            - och det tror jag att jag och Ann-Marie Fagerström är överens
            om - att domstolsprövningen har en pedagogisk och brottsförebyggande
            inverkan för dessa unga människor.
          </note>
          <note>
            Anf. 104 ANN-MARIE FAGERSTRÖM (s)
          </note>
          <note>
            replik:
          </note>
          <note>
            Fru talman! Som jag påpekade i mitt anförande är det redan i
            dag möjligt att företa mål av nu aktuell karaktär till huvudförhandling
            utan att den tilltalade är närvarande. Strafföreläggande vid villkorlig
            dom enligt vad som förutskickas i propositionen skall presenteras
            vid ett personligt sammanträffande mellan åklagaren och den misstänkte.
            Alltså blir det mindre anonymt än vad fallet blir vid förfarandet
            inför domstol när den tilltalade inte inställt sig vid huvudförhandlingen.
          </note>
          <note>
            Även om Lagrådet har anfört att de invändningar och betänkligheter
            som tidigare har förts fram fortfarande har bärkraft motsätter
            sig inte Lagrådet förslaget, främst med tanke på behovet av en
            effektiv användning av befintliga resurser för brottsbekämpning.
          </note>
          <note type="speaker">
            Anf. 105 JEPPE JOHNSSON (m) replik:
          </note>
          <note>
            Fru talman! Ann-Marie Fagerström svarade inte riktigt på min
            fråga, om det är så viktigt att genomföra de här besparingarna
            och om det här verkligen är några besparingar. En besparing åstadkommer
            man ju om man kan få en ung människa att sluta upp med det liv
            det har slagit in på, ett liv på den brottsliga vägen.
          </note>
          <note>
            Ann-Marie Fagerström påpekar också att målen kan avgöras i den
            tilltalades frånvaro. Ja, så är det säkert i vissa fall. Men i
            lagen om särskilda bestämmelser för unga lagöverträdare slås det
            väl i alla fall fast att det är noga hur man behandlar de unga
            i domstol och att det över huvud taget skall gå snabbt. Är besparingarna
            så viktiga, Ann-Marie Fagerström, så att ni inte har råd att undanta
            18-21-åringarna?
          </note>
          <note>
            Anf. 106 ANN-MARIE FAGERSTRÖM (s)
          </note>
          <note>
            replik:
          </note>
          <note>
            Fru talman! Finessen med metoden är att om den misstänkte godkänner
            föreläggandet slipper man rättegång. Detta kommer att gälla för
            mindre allvarliga brott, och det får inte råda något tvivel om
            vilken påföljd man tänker använda. Strafföreläggande får inte
            användas för minderåriga. Därav ser jag att det är bra.
          </note>
          <note type="speaker">
            Anf. 107 KIA ANDREASSON (mp):
          </note>
          <note>
            Fru talman! Jag måste gå upp i den här debatten fastän jag inte
            hade tänkt det, eftersom Jeppe Johnsson som företrädare för Moderaterna
            uppehöll sig väldigt länge vid reservationen om att undanta 18-21-
          </note>
          <note>
            åringar från den här reformen. Men Jeppe Johnsson glömde att
            tala om att vi i utskottet kom överens om att ändra texten i betänkandet,
            något som för mig var mycket betydelsefullt. Vi fastställde då
            i texten att utskottets uppfattning är att för unga människor
            mellan 18 och 21 år skall alltid ett sammanträffande med åklagaren
            vara regel. Det var för mig en viktig ändring, eftersom också
            jag hade synpunkter på det pedagogiska värdet just i fall med
            unga lagöverträdare.
          </note>
          <note>
            Men i och med att vi ändrade texten, så står där nu inte samma
            sak som det Jeppe Johnsson här säger.
          </note>
          <note>
            Det har i stället blivit en förstärkning av texten. Som tidigare
            har sagts här så är det inte säkert att det blir något av ett
            ärende även om det dras inför domstol -
          </note>
          <note>
            om man inte inställer sig där blir det ingenting av det.
          </note>
          <note>
            Men i de fallen blir det nu en förstärkning och en pedagogisk
            insats.
          </note>
          <note>
            Alice Åström talade om kvinnomisshandel. Men i propositionen
            och betänkandet står det tydligt att detta inte skall gälla allvarligare
            brott av den karaktären. Det står där uppräknat att det gäller
            särskilt förmögenhetsbrott av begränsad omfattning som inte utgör
            återfall i brott och där gärningsmannen saknar övervakningsbehov,
            och sedan följer en uppräkning av andra fall: stölder av engångskaraktär,
            övertrassering av eget konto och försäkringsbedrägerier. Jag uppfattar
            propositionen och betänkandet som att i fall av allvarliga brott
            - och dit måste ju kvinnomisshandel inräknas - kommer inte detta
            på tal.
          </note>
          <note>
            Om det är självklart vad straffet skall bli och gärningsmannen
            erkänner kan man spara genom dessa enklare förfaranden. Det är
            bra om vi kan lägga pengar på andra angelägna saker inom detta
            område. Sådana finns det gott om.
          </note>
          <note>
            Jag vill bara förtydliga med att säga att jag anser att de farhågor
            ni har inte kommer att besannas.
          </note>
          <note type="speaker">
            Anf. 108 JEPPE JOHNSSON (m) replik:
          </note>
          <note>
            Fru talman! Det är alldeles rätt som Kia Andreasson säger. Det
            har blivit en bättre skrivning. De som är mellan 18 och 21 år
            skall träffa åklagaren. Men för vår del anser vi att det absolut
            inte är det samma som en prövning i domstolen. Man kan tänka sig
            att en del av dessa olyckliga ungdomar har varit i klammeri med
            rättvisan ganska länge. De har säkert haft många samtal både på
            skolans expedition och på socialkontoret, m.m. Risken är att de
            upplever träffen med åklagaren som en fortsättning av de samtalen.
            Jag vidhåller att det är oerhört viktigt att dessa unga människor
            får komma till domstolen och få sin sak prövad där.
          </note>
          <note>
            Man säger att man skall använda pengarna till mer allvarliga
            brott. Det är mycket allvarliga brott det är frågan om här. Det
            är brott på fängelsenivå.
          </note>
          <note type="speaker">
            Anf. 109 KIA ANDREASSON (mp) replik:
          </note>
          <note>
            Fru talman! Jag befarar att Jeppe Johnsson överbetonar domstolens
            pedagogiska roll. I dag ser vi tendenser till att den unga brottsling
            som står anklagad har hela gänget med kompisar med sig till rättegången.
            De applåderar nästan i domstolen och inverkar på ett negativt
            sätt. Tyvärr har det blivit så i många fall.
          </note>
          <note>
            Att ha ett allvarligt samtal med en åklagare i ensamhet kan kanske
            t.o.m. vara bättre i vissa fall. Vi skall inte överdriva. Jag
            vill därmed inte säga att domstolen inte har någon pedagogisk
            betydelse. Det kan den nog också ha. Men så stor vikt kan man
            inte lägga vid den.
          </note>
          <note>
            Andra saker har också betydelse i detta sammanhang.
          </note>
          <note type="speaker">
            Anf. 110 JEPPE JOHNSSON (m) replik:
          </note>
          <note>
            Fru talman! Det finns naturligtvis inte bara en lösning. Det
            kan säkert finnas ungdomar för vilka en bra åklagare kan göra
            en fantastiskt fin insats.
          </note>
          <note>
            Innan jag hamnade i denna kammare hade jag förmånen att vara
            nämndeman. Jag var ofta med när yngre, oftast pojkar, stod inför
            skranket. Som gammal högstadielärare har jag också träffat på
            dessa ungdomar i andra miljöer. Jag måste säga att de var helt
            andra ungdomar när de kom till tingsrätten. Det var allvarligt.
            Jag tror faktiskt att de allra flesta av dem som tvingades in
            till tingsrätten fick någonting med sig för resten av sitt liv.
            Jag är övertygad om att domstolens pedagogiska betydelse är stor,
            Kia Andreasson.
          </note>
          <note type="speaker">
            Anf. 111 KIA ANDREASSON (mp) replik:
          </note>
          <note>
            Fru talman! Jag tycker att vi har gjort en kompromiss. För ungdomar
            upp till 18 år skall domstolen ha den pedagogiska betydelse som
            Jeppe Johnsson säger. För ungdomar mellan 18 och 21 år har vi
            gjort en kompromiss med åklagarsamtal. Jag tror att det än så
            länge är en bra kompromiss, Jeppe Johnsson.
          </note>
          <note type="speaker">
            Anf. 112 ALICE ÅSTRÖM (v):
          </note>
          <note>
            Fru talman! Jag skall börja där Kia Andreasson avslutade. Det
            gällde att förenkla processen och spara pengar som kan användas
            till någonting annat. Det är bra. Men jag anser att rättssäkerheten
            måste få kosta.
          </note>
          <note>
            Jag är helt övertygad om att det samhällsskikt man kommer ifrån
            och utbildningen har betydelse när man väljer mellan att skriva
            på ett strafföreläggande eller få sin sak prövad i domstol. Rättssäkerhet
            innebär inte bara enkelhet i processen. Det gäller att se till
            att alla har exakt samma möjligheter att driva sin sak och att
            det är en oberoende domstol som dömer ut straffen.
          </note>
          <note>
            När det gäller kvinnomisshandel läser Kia Andreasson ur propositionen.
            Hon räknar upp ett antal olika brott som exempel på brott som
            skulle kunna innebära strafföreläggande. Talar man med åklagare
            och läser i brottsbalken vet man att ringa misshandel räknas som
            ett lindrigare brott även när den riktas mot kvinnor.
          </note>
          <note>
            Jag är helt övertygad om att Kia Andreasson och jag är överens
            om att kvinnomisshandel är ett hemskt och grovt brott, men i rättsväsendet
            kan också ringa misshandel riktad mot kvinnor innebära strafföreläggande.
          </note>
          <note>
            Jag anser att det skulle ha en oerhört skadlig inverkan.
          </note>
          <note type="speaker">
            Anf. 113 KIA ANDREASSON (mp):
          </note>
          <note>
            Fru talman! Jag är väldigt noga med rättssäkerheten och vill
            absolut inte utsätta den för några risker.
          </note>
          <note>
            Det är därför jag godtar förslagen i betänkandet. Jag anser att
            det inte finns några risker för rättssäkerheten.
          </note>
          <note>
            Åklagaren har också den funktionen att han skall se till den
            åtalades rättigheter. Det får vi inte glömma bort. Jag kan inte
            tänka mig att åklagare skulle låta bli att dra fall som inte är
            helt klarlagda inför domstol.
          </note>
          <note>
            Det tror jag inte kommer att ske. Det sker bara då den åtalade
            har erkänt och det är uppenbart att det kommer att bli ett strafföreläggande.
          </note>
          <note>
            Det är samma sak när det gäller kvinnomisshandel. Det är inte
            bara vad som sker i domstolen utan också det som sker sedan -
            uppföljningen - som är viktigt. Ett samtal med en åklagare kan
            också här ha lika stor inverkan som ett domstolsförfarande. Jag
            vill återigen säga att man i dessa fall kan klara sig utan att
            behöva inställa sig i domstol.
          </note>
          <note type="speaker">
            Anf. 114 ALICE ÅSTRÖM (v):
          </note>
          <note>
            Fru talman! Jag får hoppas att Kia Andreasson är den av oss som
            har rätt. I slutet på sitt inlägg sade hon att det, om det skulle
            bli strafföreläggande även efter denna typ av brott, skulle vara
            bra att tala med åklagaren. Det visar att även Kia Andreasson
            tycks ha blivit medveten om att denna typ av brott kan innebära
            strafföreläggande.
          </note>
          <note>
            Vad gäller rättssäkerheten vill jag säga att det trots allt är
            en annan sak när polis och åklagare, som är brottsutredare, också
            får en dömande funktion vad beträffar brott för vilka brottslingen
            kan dömas till fängelsestraff. Vi i Vänsterpartiet anser att det
            är att gå ifrån en rättssäkerhetsprincip som vi har haft här i
            landet och som har betydelse också för den enskilda människan.
            Jag anser att Kia Andreasson, trots att hon tycker att rättssäkerheten
            skall skyddas, har gjort ett misstag denna gång.
          </note>
          <note type="speaker">
            Anf. 115 KIA ANDREASSON (mp):
          </note>
          <note>
            Fru talman! Jag är inte så säker på att just kvinnomisshandel
            kommer att behandlas på detta sätt. Jag förutsätter att åklagaren
            anser det vara ett brott som skall inför domstol. Varken Alice
            Åström eller jag vet i dag hur det kommer att bli. Av betänkande
            och proposition får man inte alls uppfattningen att detta förfarande
            kommer att vara vanligt, utan tvärtom att det inte kommer att
            vara vanligt. Det kan vi inte debattera i dag. Jag förutsätter
            att det inte kommer att vara vanligt.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 22 november.)
          </note>
          <note>
            10 § Fortsatt giltighet av 1952 års tvångsmedelslag och lagen
            om hemlig kameraövervakning
          </note>
          <note>
            Föredrogs
          </note>
          <note>
            Justitieutskottets betänkande 1996/97:JuU5
          </note>
          <note>
            Fortsatt giltighet av 1952 års tvångsmedelslag och lagen om hemlig
            kameraövervakning (prop.
          </note>
          <note>
            1996/97:26)
          </note>
          <note type="speaker">
            Anf. 116 ALICE ÅSTRÖM (v):
          </note>
          <note>
            Fru talman! När vi nu behandlar fortsatt giltighet av 1952 års
            tvångsmedelslag är det inte första gången
          </note>
          <note>
            Vänsterpartiet har en reservation i frågan. Jag tror att vi har
            reserverat oss i 15 år när det gäller denna lagstiftning. Vi anser
            fortfarande att det är olyckligt att man har en tillfällig lagstiftning
            när det gäller någonting så allvarligt som tvångsmedelslag.
          </note>
          <note>
            I propositionen redovisas egentligen bara att säkerhetspolisen
            anser att lagen är av utomordentlig vikt för dess verksamhet.
            Detta underlag har Vänsterpartiet år efter år menat är helt otillräckligt
            när vi skall fatta beslut om detta i riksdagen.
          </note>
          <note>
            Fru talman! Vi i Vänsterpartiet är väl medvetna om att säkerhetspolisen
            givetvis inte kan lämna ut viktiga detaljer, men vi anser att
            en mycket tydligare redovisning än den man ger i dag behövs och
            att motiveringen att säkerhetspolisen, som är de som kan använda
            lagstiftningen, anser att lagen är utomordentligt viktig inte
            räcker.
          </note>
          <note>
            Nu är ju den här frågan under utredning. Regeringen kommer att
            återkomma med ett förslag där man skall gå ifrån en tillfällig
            tvångsmedelslag till en permanent lagstiftning. Det anser vi i
            Vänsterpartiet vara en bra utveckling. Därför har vi inte yrkat
            avslag på hemställan i betänkandet.
          </note>
          <note>
            Däremot har vi en reservation som handlar om redovisningen av
            tillämpningen av 1952 års lag. Vi anser att regeringen borde ha
            utsträckt redovisningen längre denna gång.
          </note>
          <note>
            Med anledning av detta yrkar jag bifall till reservation 1.
          </note>
          <note>
            I år är det också en ny del med i betänkandet. Den handlar om
            förlängning av lagen om hemlig kameraövervakning. Det är inte
            länge sedan vi stod här i kammaren och diskuterade den hemliga
            telefonavlyssningen. Både Miljöpartiet, Vänsterpartiet och
          </note>
          <note>
            Folkpartiet hade då en reservation i vilken vi vände oss emot
            att polisen skulle få möjlighet att använda hemlig kameraövervakning.
            Regeringen valde att genomföra denna lagstiftning och möjligheten
            till hemlig kameraövervakning, och i dagsläget är det en metod
            som polisen kan använda.
          </note>
          <note>
            Fru talman! Det används ofta i debatten att den mer organiserade
            brottsligheten och den mer utbredda internationella brottsligheten
            kräver att polisen får metoder som är mer kontroversiella och
            som vi tidigare inte har varit beredda att tillämpa i Sverige.
            Men ingenstans har man kunnat visa hur hemlig kameraövervakning
            har kunnat bidra till kampen mot organiserad brottslighet. Det
            har inte funnits någon redovisning av hur den här metoden har
            använts och vilken hjälp den har varit i de länder där man har
            haft den sedan länge.
          </note>
          <note>
            Vänsterpartiet anser att hemlig kameraövervakning är en mycket
            kraftig integritetskränkning. Vi anser också att den faktiskt
            står i strid med regeringsformen. I regeringsformen står det att
            begränsningar av människors skydd mot hemlig avlyssning eller
            upptagning av telefonsamtal eller annat förtroligt meddelande
            får göras endast för ändamål som är godtagbara i ett demokratiskt
            samhälle och att de aldrig får gå utöver vad som är nödvändigt
            med hänsyn till ändamålet som föranlett dem. Vänsterpartiet ansåg
            när man antog detta att en prövning inte hade gjorts, och vi anser
            att det fortfarande inte har prövats om upptagningen går utöver
            vad som är nödvändigt med hänsyn till ändamålen som föranlett
            den eftersom man inte har kunnat redovisa vilken vinst man har
            gjort i de länder där man har använt detta.
          </note>
          <note>
            Vänsterpartiet anser att man inte bör genomföra en förlängning
            av lagen om hemlig kameraövervakning.
          </note>
          <note>
            Vi vill avslå det i propositionen framlagda förslaget till lag
            om fortsatt giltighet.
          </note>
          <note>
            Därför yrkar jag bifall till reservation 3.
          </note>
          <note type="speaker">
            Anf. 117 KIA ANDREASSON (mp):
          </note>
          <note>
            Fru talman! Vi skall nu behandla ett betänkande som handlar om
            två tillfälliga lagar som regeringen vill att riksdagen skall
            godkänna. Det är tredje gången jag står här nu och yrkar avslag
            på 1952 års tvångsmedelslag. Det är en lag som är till enbart
            för att säpo skall få långtgående befogenheter.
          </note>
          <note>
            Det måste ju vara något extra ordinärt när man stiftar en tillfällig
            lag och den inte infogas i de vanliga lagarna, men denna lag har
            alltså gällt från 1952.
          </note>
          <note>
            Miljöpartiet tycker att ett sådant slentrianmässigt förfarande
            inte kan vara riktigt.
          </note>
          <note>
            Ett årligt upprepande av en lag måste bli föremål för analyser
            av varför det skall vara på det viset och av varför lagen är extraordinär.
            Det skall vara händelser som ger skäl till detta. Man kan också
            tänka sig att man stiftar en lag som man efter en tid vill utvärdera,
            men i detta fall har ju inte det skett.
          </note>
          <note>
            Vi undrar alltså varför vi behöver den här lagen.
          </note>
          <note>
            Varför räcker det inte med de lagar som finns? Säpokommittén
            gjorde en utredning 1990 i vilken den sade att lagen behövdes,
            men jag väntar på att regeringen skall ta hänsyn till den kommitténs
            åsikter och gör en analys så att vi kan få veta något.
          </note>
          <note>
            Denna lag kan användas i säpos verksamhet, men den har för enskilda
            människor stora integritetskränkande effekter. Den enskildes rätt
            är svag, därför att den här lagen inte sorterar under rättegångsbalken.
          </note>
          <note>
            Agerandet från säpos sida går ju inte att ifrågasätta, om man
            blir utsatt för detta. Dessutom definierar säpo sina uppgifter
            och maktbefogenheter under absolut sekretess - ingen kan alltså
            få insyn. Säpo redovisar inte heller till riksdagen. En så sluten
            polis med så stora befogenheter kan också vara ett hot mot rättssäkerheten.
            Jag säger inte att det är det, men det kan bli det i andra tider
            och med andra regeringar. Vi vet ju inte. Jag skulle alltså vilja
            ha en diskussion om detta till stånd för alla ledamöter i riksdagen
            i stället för att ta detta rutinmässigt.
          </note>
          <note>
            Nu finns det en ljuspunkt, och det är att regeringen säger att
            vi slipper stå här och prata om detta nästa år, för lagen skall
            gälla till 1998, och sedan får vi se vad vi skall göra med den.
            En utredare skall tillsättas för att försöka få in den i den vanliga
            lagen, och det är ju bra. Men eftersom de skäl jag har angett
            är så tungt vägande kan vi inte godkänna lagen i dag heller.
          </note>
          <note>
            Jag yrkar bifall till reservation 2 mom. 2.
          </note>
          <note>
            Den andra tvångslagen gäller hemlig övervakningskamera. Det var
            Miljöpartiet emot när denna lag behandlades här i december 1995.
            Den skulle verka i ett år, och nu är det fråga om en förlängning
            igen.
          </note>
          <note>
            Skälen är desamma som vi anförde då, och jag refererar till snabbprotokollet
            1995/96:40, alltså måndagen den 18 december 1995. Där utvecklade
            vi rejält varför vi var emot kameraövervakning, och jag vet inte
            om jag vill ta alltihop igen. Detta är också ett integritetskränkande
            tvångsmedel där tredje part blir väldigt utsatt. De som skall
            kollas måste kollas på sådana platser där allmänheten rör sig.
            Det är inte riktigt utrett vad som händer med de människor som
            inte vill bli upptagna på film av det här slaget. Vi har inte
            utrett skyddet mot just den integritetskränkningen.
          </note>
          <note>
            Jag saknar som vanligt också en analys av helheten. Polisen säker
            att den måste ha det här hjälpmedlet för att bekämpa svår brottslighet.
            Det kan hända, men vi politiker måste se helheten i alla de tvångsmedel
            som införs, och det har inte gjorts någon noggrann analys av detta.
          </note>
          <note>
            Regeringen gör en jämförelse med hemlig teleövervakning, och
            det är inte adekvat, för det gäller inte samma sak. Man kan inte
            jämföra så. Man kan jämföra detta med buggning, och det är tydligen
            något som är på gång, som kanske kommer upp här i riksdagen. Man
            kan kombinera dessa två tvångsmedel, buggning och hemliga kameror,
            och då får man en total övervakning.
          </note>
          <note>
            I slutet av 1980-talet fanns det ingen tolerans för de här metoderna.
            Alla partier var negativa. Men nu på 1990-talet är det helt okej
            att införa sådant här, utan att det direkt har hänt någonting
            i samhället.
          </note>
          <note>
            Jag yrkar bifall till reservation 3, som rör mom. 3, där vi yrkar
            avslag på det här lagförslaget.
          </note>
          <note>
            Dessutom måste jag säga att det nu sitter en utredare som skall
            utreda om vi kan ha lägre misstankegrad än nu i den här lagen
            och om dagens gräns vid brott som ger minst två års fängelse kan
            sänkas. Det här är också alarmerande. I stället för att utreda
            hur den här tvångslagen har varit håller man på att göra det tekniskt
            ännu lättare att använda den. Vad är det för konsekvens i det?
          </note>
          <note>
            Jag vill ha övergripande regler för den personliga integriteten
            i en helhet som omfattar alla tvångsmedel som införs.
          </note>
          <note type="speaker">
            Anf. 118 MARGARETA SANDGREN (s):
          </note>
          <note>
            Fru talman! Vi behandlar nu justitieutskottets betänkande nr
            5 angående fortsatt giltighet av 1952 års tvångsmedelslag och
            lagen om hemlig kameraövervakning. Jag vill inledningsvis yrka
            bifall till utskottets hemställan.
          </note>
          <note>
            Jag tänker inte närmare gå in på innehållet i 1952
          </note>
          <note>
            års tvångsmedelslag och lagen om hemlig kameraövervakning. Det
            finns återgivet i propositionen och i betänkandet, och det behandlades
            av riksdagen för mindre än ett år sedan. Vad det nu handlar om
            är om såväl tvångsmedelslagen som lagen om hemlig kameraövervakning
            skall förlängas till utgången av år
          </note>
          <note>
            1998, detta i avvaktan på den utredning som nu är tillsatt och
            vars uppgift bl.a. är att lägga fram förslag om huruvida lagarna
            kan permanentas och inarbetas i rättegångsbalken. Utskottsmajoriteten
            har ställt sig bakom förslaget i propositionen.
          </note>
          <note>
            En majoritet av riksdagen har alltsedan behandlingen av 1952
            års tvångsmedelslag ställt sig bakom en förlängning av densamma
            och kan därmed sägas ha insett nödvändigheten och behovet av en
            sådan lag som grund för Säkerhetspolisens bekämpning av allvarliga
            brott mot rikets säkerhet och vissa andra grova brott. De principer
            som gäller för lagen är ändamålsprincipen, behovsprincipen och
            proportionalitetsprincipen, som innebär att en åtgärd får tillgripas
            endast om skälen för åtgärden uppväger det intrång eller de men
            i övrigt som åtgärden innebär för den misstänkte.
          </note>
          <note>
            Lagen om hemlig kameraövervakning beslöts om i december 1995,
            och den trädde i kraft den 1 februari
          </note>
          <note>
            1996. Sedan lagen trädde i kraft har tillstånd givits i tolv
            fall, varav tio avsåg misstanke om grovt narkotikabrott och grov
            varusmuggling. Övriga fall avsåg misstanke om grovt rån och försök
            till mord eller mordbrand. Rikspolisstyrelsen framhåller att erfarenheterna
            av den nya lagen än så länge är begränsade men att en generell
            uppfattning är att spaningsmetoderna är ett bra komplement som
            dessutom är personalbesparande.
          </note>
          <note>
            Jag och flera med mig har ingen anledning att tro att de möjligheter
            att använda tvångsmedel som dessa lagar ger utrymme för inte skulle
            nyttjas med största restriktivitet och med den känslighet som
            krävs. En redovisning för lagens tillämpning kommer att lämnas
            av regeringen under 1997.
          </note>
          <note>
            Fru talman! Jag går nu över till att kommentera de inlämnade
            reservationerna.
          </note>
          <note>
            I reservation 1 av Vänsterpartiet hävdas att redovisningen av
            tillämpningen av 1952 års lag är otillräcklig och att regeringen
            snarast bör återkomma med en utförligare sådan. De möjligheter
            utskottet ges att inhämta upplysningar, bl.a. vid de besök som
            sker regelmässigt hos Säkerhetspolisen, det faktum att utskottet
            självt har planerat att följa upp och utvärdera lagen om tvångsmedel
            samt att utredaren som tidigare nämnts skall se över lagen torde
            väl tillgodose Vänsterpartiets krav om redovisning. Någon ytterligare
            granskning torde därför inte vara nödvändig.
          </note>
          <note>
            I reservation 2 av Miljöpartiet yrkas avslag på propositionen.
            Som skäl till detta anför reservanterna att bestämmelserna i 1952
            års lag inte är tillräckligt utförliga, att Säkerhetspolisen ges
            alltför stora befogenheter samt att bestämmelser om ingripande
            av tvångsmedelsanvändning skall finnas i rättegångsbalken. I den
            sista delen har jag för närvarande ingen annan uppfattning, utan
            lagen borde kunna inarbetas i rättegångsbalken och permanentas.
            Men här sitter nu en utredare vars uppgift är just att se över
            och komma med förslag i den delen.
          </note>
          <note>
            Beträffande Säkerhetspolisens befogenheter hyser
          </note>
          <note>
            Miljöpartiet tydligen ingen tilltro till att Säkerhetspolisen
            med största möjliga varsamhet kan hantera de befogenheter den
            har. Det får naturligtvis stå för
          </note>
          <note>
            Miljöpartiet. Miljöpartiet avstyrker propositionen.
          </note>
          <note>
            Från tid till annan krävs analys- och konsekvensbeskrivningar
            av vilka effekterna blir av fattade beslut.
          </note>
          <note>
            På samma sätt kan man väl i rimlighetens namn avkräva Miljöpartiet
            ett svar på hur ni ser på konsekvenserna av ert förslag. Om man
            inte godkänner en förlängning av 1952 års lag, vad får det för
            konsekvenser för bekämpningen av de grova brott vi här talar om?
          </note>
          <note>
            Vilka verktyg och befogenheter är Miljöpartiet berett att ge
            bl.a. Säkerhetspolisen? Vad har ni för alternativ?
          </note>
          <note>
            I reservation 3 av Vänsterpartiet och Miljöpartiet angående förlängning
            av lagen om hemlig kameraövervakning yrkas avslag på det i propositionen
            framlagda förslaget till lag om fortsatt giltighet av denna lag.
            Skälet är att det enligt reservanterna skulle vara dåligt utrett
            huruvida förslaget står i strid med våra grundlagar. Vid tillkomsten
            av lagen hade Lagrådet att granska huruvida de i propositionen
            föreslagna lagarna var förenliga med grundlagarna. Lagrådet fann
            inget skäl till erinran mot förslagen. Alltså har detta prövats,
            och frågan måste ställas vilka belägg det finns för påståendet
            att detta är dåligt utrett.
          </note>
          <note>
            Den utredare som regeringen tillsatt skall enligt direktiven
            också lämna förslag till ändringar i lagen om hemlig kameraövervakning.
            Med detta borde kraven i reservationen vara tillgodosedda.
          </note>
          <note>
            Fru talman! Jag vill med det anförda än en gång yrka bifall till
            utskottets hemställan i betänkandet och avslag på reservationerna.
          </note>
          <note type="speaker">
            Anf. 119 KIA ANDREASSON (mp) replik:
          </note>
          <note>
            Fru talman! Det var många saker. Margareta
          </note>
          <note>
            Sandgren förutsatte att jag inte hade tilltro till Säpo.
          </note>
          <note>
            Det kan man väl varken svara ja eller nej på. Skall vi ha tilltro?
            Jag trodde att ett demokratiskt samhälle präglades av öppenhet
            och insyn och inte av tilltro.
          </note>
          <note>
            Det är precis det jag inte är säker på, och därför kan jag inte
            heller veta vilka alternativ jag har. Jag skulle vilja ha större
            insyn så att jag kunde bedöma de alternativen. Vi har kanske en
            säkerhetspolis i dag som inte behövs i den stora utsträckning
            som det verkar, vad vet jag. Det skulle vara intressant att få
            det prövat.
          </note>
          <note>
            Vad det får för konsekvenser kan jag inte heller bedöma eftersom
            jag inte får veta det. Det är ju den här slutenheten som är dilemmat
            och som gör att det också blir farligt när man får för långtgående
            befogenheter.
          </note>
          <note>
            Jag skulle vilja fråga Margareta Sandgren om det inte är underligt
            att ingen har analyserat verkningarna av den här lagen om hemlig
            kameraövervakning, som nu har gällt i ett år, med den tillämpning
            som polisen har kunnat göra. Vad har man gjort för tidsvinst?
            Det står någonstans att man kanske sparar tid. Kunde de här tolv
            fallen ha klarats upp med traditionella metoder, eller löstes
            de på grund av den hemliga kameraövervakningen? Detta är frågor
            av intresse. Men dem får vi inte heller beröra, utan nu skall
            det i stället bli lägre kriterier för användningen. Jag kan inte
            förstå att man kan göra dessa bedömningar utan att ha svarat på
            frågor av det slag jag nämnde.
          </note>
          <note type="speaker">
            Anf. 120 MARGARETA SANDGREN (s):
          </note>
          <note>
            Fru talman! Kia Andreasson skulle gärna vilja ha en analys av
            lagen om hemlig kameraövervakning.
          </note>
          <note>
            Men man redovisar alltså att det är alldeles för kort tid för
            att dra erfarenheter av detta. Därtill kommer också en redovisning
            från regeringens sida under
          </note>
          <note>
            1997 av hur tillämpningen har verkat.
          </note>
          <note>
            Dessutom har Kia Andreasson liksom jag haft möjlighet att ställa
            frågan hur tillämpningen av 1952
          </note>
          <note>
            års lag har skett och också frågan vilka skäl det finns för att
            ha den här lagen.
          </note>
          <note type="speaker">
            Anf. 121 KIA ANDREASSON (mp):
          </note>
          <note>
            Fru talman! Enligt direktiven till utredningen av hemlig kameraövervakning
            skulle man inte analysera och kontrollera hur tillämpningen har
            verkat i praktiken. Det är ju direktiv av ett helt annat slag,
            nämligen om att införa lägre kriterier och att tillämpa dem i
            större utsträckning. Det är inte en analys av den naturen som
            jag efterlyser.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 22 november.)
          </note>
          <note>
            11 § Vissa spel- och lotterifrågor
          </note>
          <note>
            Föredrogs
          </note>
          <note>
            Kulturutskottets betänkande 1996/97:KrU2
          </note>
          <note>
            Vissa spel- och lotterifrågor (prop. 1996/97:7)
          </note>
          <note type="speaker">
            Anf. 122 JAN BACKMAN (m):
          </note>
          <note>
            Fru talman! I det betänkande KrU2 som vi nu skall debattera behandlar
            kulturutskottet ett antal förslag till ändringar i lotterilagen.
          </note>
          <note>
            Våren 1994 antog riksdagen en ny lotterilag, som ersatte 1982
            års lotterilag. I december 1995, när den nya lagen ännu inte varit
            i kraft ens i ett helt år, skrev tillsynsmyndigheten Lotteriinspektionen
            till regeringen och påtalade behovet av en översyn av lagen.
          </note>
          <note>
            Översynen av vissa bestämmelser redovisades i mars i år och ligger
            till grund för förslagen i den nu aktuella propositionen. Samtidigt
            aviserar regeringen att man har för avsikt att tillkalla en särskild
            utredare för att göra en övergripande översyn av lagen. Den tekniska
            utvecklingen, liksom uppfinningsrikedomen inom spelbranschen,
            medför enligt regeringen, framför allt ur skydds- och konkurrenssynpunkt,
            att lagen bör vara utformad på ett sådant sätt att den inte kan
            kringgås.
          </note>
          <note>
            Man anser att en större analys av hela lagens konstruktion är
            befogad. Vi talar här om en lag som ännu inte har fungerat i två
            år och som alltså nu genom detta riksdagsbeslut får en mindre
            ansiktslyftning.
          </note>
          <note>
            Enligt min uppfattning finns det bara en slutsats som man kan
            dra av den hantering vi nu är inne i.
          </note>
          <note>
            Inom detta område, liksom inom andra områden som befinner sig
            under en så snabb teknisk utveckling, borde lagstiftningen inskränkas
            till att ge underlag för att beivra direkt bedrägliga beteenden
            från spelare eller lottköpare och från lotteriarrangörer. Denna
            uppgift måste anses ha högre prioritet än att detaljreglera olika
            spelformer.
          </note>
          <note>
            Det är mot den här bakgrunden man skall se de fem hemställanspunkter
            som de moderata motionerna innehåller och som har lett fram till
            våra tre reservationer. Jag avser att uppehålla mig vid två av
            dessa och överlåter åt min Skånekollega Sten Andersson i
          </note>
          <note>
            Malmö att som en något större kännare av spel- och dobbelverksamhet
            utveckla tankarna kring den tredje reservationen.
          </note>
          <note>
            Fru talman! Först vill jag bara i korthet poängtera att utskottets
            skrivning med anledning av våra motioner om de s.k. lottförsäljningsautomaterna
            av oss moderater i utskottet tolkats så att utskottet har förståelse
            för de mycket små föreningarnas behov av att ha en enkel och lättadministrerad
            lotteriform som en stadig intäktskälla. Att den tekniska utvecklingen
            gör det möjligt att med hjälp av en slumptalsgenerator trycka
            en lottsedel i samband med att lottköparen stoppar in sina enkronor
            i automaten måste snarast anses utgöra ett större skydd för såväl
            lotteriarrangör som lottköpare, än att man trycker lotterna i
            förväg, blandar dem och stoppar ner dem i lottförsäljningsautomaten.
            Utskottets uttalande om att man utgår från att den förutskickade
            översynen kommer att vara slutförd före utgången av den övergångstid
            som gäller ställer vi oss helt bakom. Det är den positiva grundtonen
            i detta avsnitt av betänkandet som gjort att vi inte reserverat
            oss på denna punkt.
          </note>
          <note>
            I reservation 1 föreslår vi att det nu borde vara dags att slopa
            vinstandelstaket för egentliga lotterier.
          </note>
          <note>
            Lagförslaget föreskriver att lotteriarrangören måste behålla
            50 % av insatserna. Det är dessutom en försämring med 5 procentenheter,
            sett med lottköparnas ögon, i förhållande till nuvarande lag.
            Majoriteten hävdar att konkurrensen har hårdnat och att flera
            folkrörelselotterier haft problem att uppnå förväntat resultat
            - för arrangören. Lösningen skulle alltså, enligt majoriteten,
            vara att man försämrar vinstvillkoren. Borde det inte vara precis
            tvärtom? Den lotteriarrangör som kan hänvisa till att den större
            andelen av lottköparnas pengar går tillbaka i form av vinster
            borde väl ha lättare att uppnå sitt förväntade ekonomiska resultat
            än den som anger att man kommer att behålla varannan satsad krona.
            Restriktionerna är ändå avsevärda. Den som vill sätta sig in i
            detaljerna hänvisas till betänkandet, s. 33 och 34, där de fyra
            lagparagrafer finns som innehåller de villkor som måste vara uppfyllda
            för att man skall få tillstånd att anordna ett egentligt lotteri.
          </note>
          <note>
            Den konkurrensbegränsande effekten anser vi att regeringen uppnått
            med råge, genom att inte utnyttja riksdagens bemyndigande från
            våren 1994 att sälja statens aktier i AB Tipstjänst till det svenska
            föreningslivet. Den nya riksdagsmajoriteten valde i stället att
            slå ihop Tipstjänst och Penninglotteriet. I motionen 1996/97:Kr519
            föreslår Bo Lundgren och Karl-
          </note>
          <note>
            Gösta Svenson att bemyndigandet från 1994 skall fullföljas. Riksdagen
            får alltså möjlighet att återigen ta ställning till detta förslag
            längre fram under året.
          </note>
          <note>
            Fru talman! Reservation 2 om vissa automatspel överlåter jag,
            som jag tidigare sagt, till Sten Andersson att utveckla.
          </note>
          <note>
            Jag övergår i stället till reservation 6 om inväxling av värdebevis
            mot kontanter. Det är den reservation jag yrkar bifall till, som
            en markering av att regeringen här nått en detaljeringsnivå på
            lagstiftningen som är olämplig, av många olika skäl.
          </note>
          <note>
            Den inskränkning i spelarens valfrihet som det skulle innebära
            att spelvinsten i form av ett värdebevis, typ presentkort, bara
            får växlas in mot kontanter upp till högst 100 kr minskar spelets
            attraktionskraft, jämfört t.ex. med det roulettspel som ofta kan
            tänkas förekomma i samma lokaler utan dessa restriktioner.
          </note>
          <note>
            Det minskar i sin tur det överskott på värdeautomatspelet som
            var avsett att komma föreningslivets barn- och ungdomsverksamhet
            till godo. Härtill kommer dels att lagbestämmelsen medför ökad
            administration och därmed ökade omkostnader, dels att den är svår
            att kontrollera och inte överensstämmer med de flesta spelares
            normala rättsuppfattning. Det handlar i praktiken om att den som
            spelar på en s.k.
          </note>
          <note>
            värdeautomat inte själv skall kunna avgöra hur stor del av sin
            eventuella vinst han eller hon skall förbruka på den restaurang
            eller det hotell där automaten finns.
          </note>
          <note>
            Det finns i dag bara ett tillstånd att bedriva spel på värdeautomater.
            Det tillståndet har Tipstjänst, för en apparat som kallas för
            Jack Vegas. Man har i dag 280
          </note>
          <note>
            automater utsatta på 88 restauranger. Tillståndet gäller till
            mitten av år 2000. Spelet är kringgärdat av särskilda villkor.
            Antalet automater per spelplats är begränsat. Spel får bara förekomma
            i lokaler med utskänkningstillstånd. Lägsta ålder för spel är
            18 år.
          </note>
          <note>
            Värdet av vinsterna skall motsvara minst 85 % av insatsernas
            värde. Här finns det minsann inte någon
          </note>
          <note>
            50-procentsbegränsning. Högsta insats är 5 kr och högsta vinst
            är 1 000 kr.
          </note>
          <note>
            Dessa regler anses inte tillräckliga, utan nu vill regeringen
            dessutom reglera vinstutdelningen. Man hänvisar till att värdeautomaten
            annars av spelaren skulle kunna uppfattas som en penningautomat,
            vilket aldrig varit lagstiftarens mening. Värdeautomatspelaren,
            som alltså maximalt kan vinna 200 gånger insatsen, kan vid maximal
            tursamhet efter avslutat spel stå med ett presentkort värt 1 000
            kr i handen. Självfallet kan det användas till att betala notan
            på restaurangen, den egna och kanske någon annans, men skulle
            den spelande vilja använda en del av sin vinst för att betala
            taxiresan hem, kan detta bara ske om resan kostar under 100 kr.
            Är inte notan stor nog att täckas av vinsten uppstår säkert lockelsen
            att konsumera mellanskillnaden, eller att på ett mer eller mindre
            hederligt sätt få kompensation för den.
          </note>
          <note>
            Fru talman! Den detaljreglering som föreslås gagnar ingen. Jag
            yrkar därför bifall till den moderata reservationen nr 6.
          </note>
          <note>
            Anf. 123 CHARLOTTA L
          </note>
          <note type="speaker">
            BJÄLKEBRING (v):
          </note>
          <note>
            Fru talman! Lotteri och spel har under de senaste åren fått en
            allt större betydelse för föreningslivet. I
          </note>
          <note>
            och med de nedskärningar som kommuner, landsting och stat har
            gjort på dessa icke lagreglerade verksamheter har de fått stora
            ekonomiska bortfall som gjort att föreningslivet till stor del
            tvingats finansiera sin verksamhet med spel och lotterier.
          </note>
          <note>
            Alla vet hur viktig den ideella föreningsverksamheten är. Dess
            ekonomiska trygghet borde inte spelas in, som jag ser det. Jag
            är övertygad om att många med mig har blivit uppfostrade inom
            föreningsrörelsen och kan bekräfta vikten av den. Vi fick en fristad,
            med andra vuxna än våra egna föräldrar, ett bra normsystem och
            en målsättning med verksamheten och vår fritid. Man var någon
            och man betydde något för andra. För mig var detta mitt andra
            hem.
          </note>
          <note>
            Även för 20 år sedan hade föreningslivet ekonomiska problem.
            Vi anordnade basarer, sålde lotter och sparade vår veckopeng för
            att kunna betala lägeravgiften när familjens ekonomi inte räckte
            till. I dag är det ännu kärvare. Kommunernas, landstingens och
            statens bidrag har minimerats. Denna icke lagreglerade verksamhet
            har fått stryka på foten när pengarna inte räckt till skola, barnomsorg
            och äldreomsorg. Samtidigt finns det stora grupper av ungdomar
            som driver omkring och inte har något att göra på sin fritid.
            Risken att de förstör och begår destruktiva handlingar är stor.
          </note>
          <note>
            Detta slår tillbaka på samhället, som får en dyrare nota att
            betala.
          </note>
          <note>
            Nedskärningarna har gjort att föreningslivet inte längre är lika
            tillgängligt som tidigare. Avgifterna har höjts. Kommunerna hyr
            numera ut sina sporthallar till ungdomsföreningarna. Alla har
            helt enkelt inte råd med detta - varken föreningarna eller ungdomarna,
            som kanske inte har råd att betala den förhöjda medlemsavgiften.
          </note>
          <note>
            Samtidigt som stat och kommun gjort dessa neddragningar har staten
            ökat sitt intresse i spelmarknaden. Det har inneburit att man
            inte längre kan ha lokala lotterier eller bingo eftersom dessa
            har utkonkurrerats av de statliga spelen. Man har därför tvingats
            spela ett allt högre spel, och konkurrera med staten.
          </note>
          <note>
            Lotterimaskiner, lyckohjul, Bingolotto - listan kan göras lång.
          </note>
          <note>
            Nedskärningen på föreningslivet innebär även att ungdomar i allt
            mindre utsträckning kan få en aktiv fritid. Ungdomar av i dag
            tenderar mer att spendera sin tid och sina pengar på statliga
            spel än vad man gjorde förr. Tron på att man skall vinna högsta
            vinsten hålls vid liv genom reklam. Alla vet ju att något jobb
            kan man inte få. Man tror helt enkelt att det är större chans
            att vinna på ett av statens lotterier än att få ett arbete.
          </note>
          <note>
            Fru talman! Systemskiftet har nått långt inom idrottsrörelsen.
            Föreningsliv som till betydande delar finansierats med bidrag
            och lokala lotterier finansieras nu genom spelbolag. För att nå
            ut med sitt budskap att spela mer och satsa på idrottsrörelsen
            tar man maffiga reklamkampanjer och TV-mediet till hjälp.
          </note>
          <note>
            Jag ifrågasätter detta. Jag anser att breddidrott och föreningsliv
            främst skall finansieras över skattsedeln.
          </note>
          <note>
            De skall varken läggas ned på grund av bristande resurser eller
            bekostas av spel. Jag ifrågasätter den direkta kopplingen som
            nu finns mellan idrott, spel och bidrag. Ökat spelande kan också
            leda till destruktivitet och beroende. Det vill inte föreningslivet
            bidra till. I detta finns alltså en motsättning. Ändå har jag
            inte sagt ifrån till det nya vinstdelningssystem som riksdagen
            beslutat om. Jag vill i alla fall påvisa att det finns en viss
            motsättning, och jag hoppas att vi kan fortsätta diskutera detta.
          </note>
          <note>
            Jag hoppas också att den översyn angående bidraget till föreningslivet
            som kommer att tillsättas skall titta på och analysera hur detta
            påverkar ungdomarnas och vår egen vardag. En konsekvensanalys
            bör göras.
          </note>
          <note>
            Forskning behövs, och den behöver utvecklas. Det räcker inte
            med de 2 miljoner kronor som regeringen avsatt till detta.
          </note>
          <note>
            Enligt ett seminarium om spelberoende på Lotteriinspektionen
            i förra veckan ansåg Folkhälsoinstitutets representant att spelberoendet
            i Sverige uppgår till mellan 1 och 3 %. Det innebär att spelberoendet
            definieras som en folkhälsofråga. För att klara forskning i tillräcklig
            omfattning för att kunna hjälpa de drabbade personerna skulle
            ett anslag på 300 miljoner kronor behövas.
          </note>
          <note>
            Fru talman! Två utredningar kommer att göras -
          </note>
          <note>
            en angående lotterilagen och en angående det statliga stödet
            till idrotten. Jag förutsätter att dessa båda utredningar kopplas
            väldigt nära till varandra eftersom de hänger samman så intimt.
          </note>
          <note>
            I betänkandet KrU2 om vissa spel- och lotterifrågor som vi diskuterar
            här i kväll föreslås en hel del förändringar i lotterilagen. Bl.a.
            föreslås en åldersgräns på 18 år för trav, att automatspelet Lyckohjulet
            förbjuds, att vinstandelstaket för lotteri sänks från 55
          </note>
          <note>
            till 50 %, att vadhållning i samband med lokal idrottstävling
            tillåts och definieras som lotteri och att automatspelens kontantvinster
            begränsas till 100 kr. Allt detta är bra, tycker jag. Men det
            är litet otillräckligt.
          </note>
          <note>
            Det finns en majoritet i utskottet för att lyckohjulen förbjuds.
            Dock är vi litet oense om på vilket sätt det skall göras. Vänsterpartiet
            anser att en dryg månad från beslut till lagens ikraftträdande
            är en alltför kort tid. Av den anledningen har vi reserverat oss
            i utskottet, och vi anser att en övergångstid på ett år behövs.
          </note>
          <note>
            Såväl föreningar och företag som personal råkar illa ut om en
            övergångstid inte kan accepteras. Jag oroar mig för beslut som
            inte har konsekvensanalyserats tillräckligt.
          </note>
          <note>
            Risken finns att arbetsgivarna inte klarar av sitt arbetsgivaransvar.
            De föreningar som har byggt upp sin verksamhet kring dessa inkomster
            kommer inte att klara sin finansiering efter årsskiftet. För dessa
            föreningar handlar det om att finna nya projekt som kan bidra
            till att finansiera verksamheten. En dryg månad för omställning
            är en alltför kort tid för en ideell förening eller en arbetsgivare.
          </note>
          <note>
            Kopplat till övergångstiden föreslår också Vänsterpartiet att
            lyckohjulen skall innefattas av produktansvar. Det innebär att
            automatspel som inte längre är tillåtna skall samlas in och skrotas.
            Det skulle motverka uppkomsten av illegalt spel samt innebära
            en del miljövinster.
          </note>
          <note>
            I propositionen föreslås att förbudet för underåriga att delta
            i vissa spel utvidgas till att även omfatta vadhållning på hästtävling.
            Det är också ett bra förslag, men jag tycker att det borde utvidgas
            till att gälla vadhållning i samband med idrottstävling på nationell
            och internationell nivå. Det finns ingen saklig grund, som jag
            ser det, för att ATG skall beläggas med lagstiftning medan det
            numera sammanslagna Tipstjänst och Penninglotteriet enbart skall
            ha åldersbegränsning knutet till koncessionen. En lagstiftning
            ger återförsäljare och föräldrar större kraft att säga nej till
            underårigas spel.
          </note>
          <note>
            Vi vet att ju fler det är som spelar, desto fler är det som kommer
            att få problem med sitt spelande. En lagstiftad åldersgräns skulle
            begränsa spelandet och spelberoendet. Det är en metod - att faktiskt
            försöka åldersreglera spelen så mycket det går.
          </note>
          <note>
            Vi vet att de som idrottar även spelar i större utsträckning
            än andra. En orsak kan vara att pengarna delvis går tillbaka till
            idrottsrörelsen. Vänsterpartiet vill därför att utredningen Bidrag
            till föreningslivet, där man skall se över statens bidrag till
            föreningslivet, även tittar på den direkta kopplingen mellan lotteri
            och bidrag. Idrottare uppmuntras faktiskt att spela mer när den
            här kopplingen finns. Jag tycker att det är en litet felaktig
            koppling att det skall vara på det viset.
          </note>
          <note>
            Ett annat dilemma är som jag ser det automatspel över huvud taget,
            inte bara lyckohjulen som nu förbjuds. Jag hoppas att den översyn
            som skall göras av lotterilagen kommer fram till att alla automatspel
            med snabba dragningar förbjuds. Jag tycker inte att några sådana
            spel skall accepteras, inte ens om de är statliga. Spel med snabba
            dragningar kan leda till just ett destruktivt spelberoende. Det
            tillstånd som Tipstjänst i dag har för automatspel går ut år 2005
            och jag hoppas att det inte kommer att förnyas.
          </note>
          <note>
            En annan fråga som kommer upp i debatten om spelberoende, är
            att det har förekommit att ombud givit kredit för spel. En åtgärd
            som skulle kunna motverka detta är att redovisning sker oftare,
            var eller varannan dag. I gengäld kan spelbolagen ge större provision
            till ombuden, som ju skulle förlora på ränteintäkterna.
          </note>
          <note>
            Ett annat problem som jag hoppas att utredningarna tar upp är
            att spel på internet måste ses över. Det är något som kommer mer
            och mer.
          </note>
          <note>
            Fru talman! Som synes finns det många problem.
          </note>
          <note>
            Det finns frågetecken angående spelandet som behöver rätas ut.
            Det skall vara kul att spela, tycker jag.
          </note>
          <note>
            Det är något man skall kunna unna sig för att få litet spänning
            då och då som grädde på moset. I dag tror jag inte riktigt att
            det är så för alla.
          </note>
          <note>
            För Vänsterpartiet är det också självklart att det allmänna skall
            garantera föreningslivets fortlevnad och ungdomars rätt till en
            meningsfull fritid utan att det moraliska dilemmat mellan förening
            och stat och stat och inkomstkälla behöver uppstå.
          </note>
          <note>
            Fru talman! Jag ställer mig bakom tre reservationer i detta betänkande,
            men jag yrkar bifall endast till reservationerna 4 och 8.
          </note>
          <note type="speaker">
            Anf. 124 ANDERS NILSSON (s):
          </note>
          <note>
            Fru talman! De två värderade föregående talarna i detta ärende
            är ju varandras kontraster. Moderaterna och Jan Backman förordar
            ett mer laglöst tillstånd, medan Charlotta Bjälkebring och Vänsterpartiet
            vill ha mer, och mer konkreta, regler för nästan allting och begränsa
            spelandet väldigt mycket. Eftersom regeringen och utskottsmajoriteten
            har hamnat ungefär mittemellan de två ytterligheterna, drar jag
            slutsatsen att vi har hamnat ganska rätt.
          </note>
          <note>
            Först och främst vill jag säga att den som föreställer sig att
            spelandet i Sverige har ökat alldeles kolossalt nog har litet
            fel. Såvitt jag vet har spelandet under de senaste 20, 25, kanske
            30, åren har varit så stort att svenska folket spelat för ungefär
            2 % av nettoinkomsten efter skatt. Av det har ungefär 50 % gått
            tillbaka till spelarna i form av vinster. Denna nivå på spelandet
            har inte förändrats i någon större utsträckning under den här
            tidsperioden. Det har skett en liten höjning, men det rör sig
            om ganska måttliga procentsiffror. Det är fråga om väldigt litet
            förändringar av det totala spelandet.
          </note>
          <note>
            När lotterilagen, den lotterilag som nu gäller, debatterades
            här i riksdagen den 3 juni 1994, sade jag, och jag citerar mig
            själv: "Jag vill emellertid säga att det enligt min mening finns
            skäl att tro att lotterilagstiftningen inom en inte alltför avlägsen
            framtid kommer att ses över igen."
          </note>
          <note>
            Det är precis vad som sker nu. Skälen då var den tekniska utvecklingen;
            datorer och elektronik. Det var också den uppfinningsrikedom som
            spelanordnare av olika slag visar. Utvecklingen är faktiskt expansiv,
            och utbudet av spel och lotterier ökar och förändras ständigt.
            Men i förändringen ligger också att det finns spel som läggs ned.
            Det är inget ovanligt.
          </note>
          <note>
            Regeringen anger samma skäl att göra en översyn.
          </note>
          <note>
            Men regeringen säger också att en del förändringar bör göras
            nu. En sådan förändring gäller automatspelet. Det har varit många
            turer sedan 1994 när det gäller spelautomater. Ett av syftena
            med de förändringar vi nu är beredda att genomföra, är att skapa
            klarhet om vad som gäller. Det som väckt störst uppmärksamhet
            i propositionen är förslaget att förbjuda spel på s.k. lyckohjul.
            Lotterinspektionens beslut i februari 1995 att förbjuda fortsatt
            spel på sådana automater överklagades till länsrätten i Södermanland.
          </note>
          <note>
            Skälet till att länsrätten då biföll överklagandet, var att vinsterna
            betalades ut av en funktionär i bingohallen och inte av själva
            automaten som förutsattes i lagtexten. Jag är övertygad om att
            den stora majoritet i riksdagen som stod bakom beslutet inte avsåg
            att själva sättet att betala ut vinsten skulle vara avgörande
            för om automaten skulle vara förbjuden eller inte. Men uppfinningsrikedomen
            är som sagt stor. Detta är emellertid ett hål i lagstiftningen
            som vi nu täpper till.
          </note>
          <note>
            För övrigt innehåller förslaget från regeringen förändringar
            som innebär att reglerna för vadhållning i samband med idrottstävlingar
            inom en kommun mjukas upp. Reglerna för underårigas spel skärps.
            Det blir möjligt för anställda att under vissa förhållanden delta
            i spel, och vinstandelstaket i egentligt lotteri sänks från 55
            % till 50 %. Skälet till den förändringen är en önskan att minska
            konkurrenstrycket inom spelmarknaden. Därmed kommer jag in på
            reservationerna.
          </note>
          <note>
            Moderaterna vill inte sänka vinstandelstaket. De säger att konkurrensen
            redan är tillräckligt begränsad.
          </note>
          <note>
            Det är, med förlov sagt, inte korrekt. Det är riktigt att det
            inte finns någon konkurrens i fråga om vadhållning på hästar och
            idrottstävlingar. Där har ATG och
          </note>
          <note>
            Tipstjänst ensamma koncession inom respektive område. På lotterisidan
            är det däremot en intensiv konkurrens om spelarnas insatser. Nummerspel,
            papperslotter, skraplotter, bingo, bingolotto och annat bidrar
            till att det inom de här områdena råder en mycket hård, ja knivskarp,
            konkurrens. När vi då vill sänka detta konkurrenstryck är det
            ju naturligt att inrikta sig på just lotteriområdet, där konkurrenstrycket
            är högst.
          </note>
          <note>
            En hård konkurrens innebär att lotterianordnare gärna frestas
            att höja den del av insatserna som utgår i form av vinster. Det
            leder faktiskt till lägre intäkter för föreningslivet i många
            fall.
          </note>
          <note>
            Inom alla möjliga slags föreningar och organisationer finns det
            gott om exempel på folkrörelselotterier som snart sagt har blivit
            fiaskon.
          </note>
          <note>
            När Jan Backman yttrar sig om detta uppfattar jag det som att
            han tar lottköparens parti. Men lotterier, speciellt de som anordnas
            av folkrörelserna, anordnas för att ge föreningen ett ekonomiskt
            tillskott.
          </note>
          <note>
            Anta att Jan Backman och jag är två föreningsledare på något
            litet ställe och att Jan kommer på idén att höja vinstandelen
            med 5 %. Då svarar jag bums med att höja ytterligare 5 %, och
            på så sätt minskar undan för undan den del av försäljningen som
            går tillbaka till föreningarna. Eftersom spelandet sannolikt inte
            ökar i denna kommun, blir det så att spelarna vinner men anordnarna,
            föreningen, förlorar.
          </note>
          <note>
            Därför tror jag att det är förståndigt att i en lag ange en högsta
            nivå för vinstandelen.
          </note>
          <note>
            Jag vill säga något kort om övergångsbestämmelserna. Automaterna
            torde ha en mycket hög lönsamhet. De betalar sig sannolikt på
            kort tid, och jag tror inte att man behöver ha någon större omsorg
            om automatägarna.
          </note>
          <note>
            För föreningslivet är det säkert inte någon överraskning att
            en sådan åtgärd som vi nu föreslår var att vänta. Det har ju länge
            varit uppenbart att länsrättens tolkning inte har stått i överensstämmelse
            med avsikten hos lagstiftarna. Det har alltså varit naturligt
            att vänta sig en sådan förändring.
          </note>
          <note>
            I betänkandet finns en hel rad andra förslag i reservationerna
            som i och för sig kan vara tänkvärda.
          </note>
          <note>
            Jag vill inte avfärda de synpunkter som från olika partier har
            framförts på olika delar av lotterilagstiftningen. Men eftersom
            regeringen nu förutskickar en grundlig översyn av lotterilagen
            finner jag det naturligt att vi inte nu vidtar några åtgärder
            med anledning av detta utan väntar på vad den översynen kan leda
            till.
          </note>
          <note>
            Med detta, fru talman, vill jag yrka bifall till utskottets hemställan
            och avslag på reservationerna.
          </note>
          <note>
            Anf. 125 CHARLOTTA L
          </note>
          <note type="speaker">
            BJÄLKEBRING (v) replik:
          </note>
          <note>
            Fru talman! Anders Nilsson sade att det totala spelandet inte
            har ökat. Det är alldeles riktigt. Men idrottsrörelsens behov
            av spelpengar har däremot ökat som en följd av att andra bidrag
            från kommun, landsting och stat har minskat i motsvarande grad.
            Det är synd att den här kopplingen finns mellan idrottsrörelse,
            lotteri och spel.
          </note>
          <note>
            Jag ställer den här frågan till Anders Nilsson: Vad skulle hända
            med idrottsrörelsen om Bingolotto skulle upphöra? På vilket sätt
            skulle då idrottsrörelsen finansiera sin verksamhet? Finns det
            några statliga eller kommunala pengar som skulle kunna rädda verksamheten?
            Jag tror att mycket av idrottsrörelsen i Sverige helt enkelt skulle
            gå under och dö med Bingolotto.
          </note>
          <note type="speaker">
            Anf. 126 ANDERS NILSSON (s) replik:
          </note>
          <note>
            Fru talman! Jag vill hänvisa till att det faktiskt har gjorts
            ganska mycket för idrottsrörelsernas möjligheter att få spelinkomster.
            1994 års beslut innebar att vinstbeloppen för penningvinster höjdes
            i folkrörelsernas lotterier, att s.k. registreringslotterier under
            en treårsperiod fick höjt insatsbelopp till 20 basbelopp och att
            även vinstmöjligheterna i bingo och frilotterssektorn höjdes.
          </note>
          <note>
            Jag vill också peka på en sak som tydligen ingen har uppmärksammat
            i propositionen. Där föreslås att vadhållning på idrottstävlingar
            skall överföras till begreppet lotteri så länge det rör sig om
            vadhållning inom en kommun. Det ger alltså lokala föreningar möjlighet
            att anordna lokala lotterier med anknytning till exempelvis idrottstävlingar
            som hålls i den egna kommunen eller i den egna föreningen.
          </note>
          <note>
            Anf. 127 CHARLOTTA L
          </note>
          <note type="speaker">
            BJÄLKEBRING (v) replik:
          </note>
          <note>
            Fru talman! Det är alldeles riktigt, det som Anders
          </note>
          <note>
            Nilsson säger, att andelen vinstpengar har ökat. Det är sant.
            Men jag ifrågasätter detta rent ideologiskt. Vi borde kanske tänka
            nytt och annorlunda och inte koppla bidragen till idrotten till
            just pengar från lotteri- och spelverksamhet. Jag tycker att det
            är fel med en sån koppling.
          </note>
          <note>
            Om däremot staten tar in pengar på spel och sedan i sin tur ger
            dem vidare till idrottsrörelsen är det bra.
          </note>
          <note>
            Men man skall inte ha en så tydlig koppling som i dag. Den insikten
            har jag kommit till nu. Jag vill diskutera och ifrågasätta detta.
            Jag hoppas att utredningen som nu skall tillsättas också tittar
            närmare på dessa frågor.
          </note>
          <note type="speaker">
            Anf. 128 ANDERS NILSSON (s) replik:
          </note>
          <note>
            Fru talman! Idrottsrörelsen och ungdomsorganisationerna, föreningslivet,
            får ett mycket stort stöd från samhället. Det har vid olika tillfällen
            kvantifierats i ett antal miljarder. Fortfarande ligger nog samhällets
            totala stöd kring 6-7 miljarder. Det kommer från staten, landstingen
            och - huvudelen - från kommunerna.
          </note>
          <note>
            När man sedan diskuterar möjligheterna till spel och dobbel för
            organisationslivets del är det för att ge dem möjlighet att komplettera
            sina andra inkomster med pengar också från dessa områden. Det
            är de själva som väljer på vilket sätt det skall ske.
          </note>
          <note>
            Men om ett enstaka spel i den mycket rika flora som finns försvinner
            från folkrörelseorganisationernas horisont är det inte någon större
            katastrof. Uppfinningsrikedomen är stor, och de tekniska möjligheterna
            ökar undan för undan. Redan nu finns en utomordentligt stor flora
            av olika spel och lotterier att ta till om det skulle svikta på
            ett ställe.
          </note>
          <note type="speaker">
            Anf. 129 JAN BACKMAN (m) replik:
          </note>
          <note>
            Fru talman! Anders Nilsson uppmärksammade att jag i högre grad
            tog lottköparnas parti än arrangörernas genom vårt förslag att
            slopa vinstandelstaket. Jag vill ändå påstå att det som är bra
            för köparen i det här fallet indirekt också måste vara bra för
            säljaren.
          </note>
          <note>
            Anta att Anders Nilssons amatörteatergruppp och min Lions club
            var och en ordnar ett lotteri och att min förening låter en större
            del av lottpriset gå tillbaka till köparna. Då tror jag att köparna
            stimuleras till nya lottköp på ett sätt som de kanske inte hade
            gjort annars. Då drar jag nytta av det, medan Anders Nilsson kanske
            får leta efter andra intäktskällor till amatörteatern. Jag behåller
            pengarna som jag fått in till min klubb och skänker dem till något
            välgörande ändamål, t.ex. stöd till amatörteater.
          </note>
          <note type="speaker">
            Anf. 130 ANDERS NILSSON (s) replik:
          </note>
          <note>
            Fru talman! Det är ju inte meningen att lotterilagstiftningen
            skall leda till resultatet att antingen Jan
          </note>
          <note>
            Backmans eller min förening slås ut. Meningen med hela den ungdoms-
            och organisationspolitik som vi för är att organisationer, föreningar
            och sådant skall kunna leva tillsammans.
          </note>
          <note>
            Vår modell är nog inte den som möjligen är moderaternas: Den
            enes bröd, den andres död. Jag tror att
          </note>
          <note>
            Jan Backmans förening och min förening skall försöka leva tillsammans.
          </note>
          <note type="speaker">
            Anf. 131 BARBRO WESTERHOLM (fp):
          </note>
          <note>
            Fru talman! När Karin Israelsson här i riksdagen först uppmärksammade
            problemet med spelberoende skrattade man och undrade om man inte
            skulle få ha litet roligt i den här världen också. Samma reaktion
            möttes jag av när jag började intressera mig för den här frågan.
            Det gjorde jag efter att ha varit inbjuden till Riksförbundet
            för spelberoende och där mött spelberoende och anhöriga som hade
            drabbats väldigt svårt av den ekonomiska katastrof som ett destruktivt
            spelande kan förorsaka.
          </note>
          <note>
            Så småningom har man sett alltmer allvarligt på den här frågan,
            inte minst här i riksdagen. Folkhälsoinstitutet har numera som
            en av sina uppgifter att arbeta med frågan om spelberoende.
          </note>
          <note>
            De frågor som det här reser är ju: I vilken omfattning finns
            det här problemet? Vilka individer drabbas? Är det några spel
            som är farligare än andra? Hur kan vi hjälpa de människor som
            har fastnat i det destruktiva spelandet?
          </note>
          <note>
            För att få svar på detta behövs det mer forskning.
          </note>
          <note>
            Därför är det tillfredsställande att det i årets budgetproposition
            finns anslaget medel för sådan forskning.
          </note>
          <note>
            Det är 2 miljoner per år i tre år. Jag är naturligtvis också
            mycket glad över den välvilliga behandling som min motion har
            fått. Den kommande lotteriutredningen skall också belysa frågor
            som rör spelberoende och arbeta i nära samverkan med arbetsgruppen
            för spelberoendefrågor.
          </note>
          <note>
            Men det kommer att behövas pengar. Om vi skall agera på rätt
            sätt för att kunna fortsätta med ett spelande som är spännande,
            berikande och en positiv sak för många människor i deras fritid
            och samtidigt förhindra de mänskliga katastrofer som det destruktiva
            spelandet kan förorsaka behövs det ännu mer slantar.
          </note>
          <note>
            Förra veckan ordnade Lotteriinspektionen och
          </note>
          <note>
            Folkhälsoinstitutet ett seminarium om destruktivt spelande, som
            Charlotta L Bjälkebring tog upp. Det visade sig då att de statliga
            spelbolagen var intresserade av att det kommer fram mer forskning.
            Men på frågan om man kunde göra på samma sätt i de statliga spelbolagen
            som man har gjort i det statliga Systembolaget svarade man tveksamt.
            Systembolaget har nämligen anslagit ett belopp för forskning kring
            alkohol och alkoholberoende. De sade att man skulle kunna tänka
            sig det om staten bestämmer att de skall sätta av en del av sin
            vinst för sådan forskning.
          </note>
          <note>
            Men jag vet ju vad som händer om man tar upp detta med specialdestinerade
            bidrag från vinst som statliga bolag gör här i riksdagen. Då säger
            riksdagen nej. Vi sitter alltså i någon form av moment 22-
          </note>
          <note>
            situation. Därför vill jag aktualisera den här frågan i denna
            debatt.
          </note>
          <note>
            Jag har en annan motion som kom att hamna i socialutskottet fast
            den kanske egentligen borde ha hamnat i skatteutskottet eller
            i det här utskottet. Där har jag tagit upp om man inte kunde ta
            en del av de reklampengar som i dag används för att göra reklam
            för spel. Det är alltså 500 miljoner kronor om året.
          </note>
          <note>
            Säg att man tar 1-2 % av det här beloppet och lägger på forskning
            i stället. Det skulle betyda väldigt mycket för att vi inom rimlig
            tid skulle få ett bra underlag att fatta beslut på när vi går
            vidare och funderar över hur långt vi skall gå t.ex. när det gäller
            lagstiftning. Skall vi ha åldersgränser? Vilka skall få anordna
            spel osv.? Det är ju faktiskt först på faktaunderlag som vi kan
            fatta de rätta besluten i riksdagen.
          </note>
          <note>
            Anita Persson var också med på seminariet förra veckan. Jag skulle
            väldigt gärna vilja höra hennes syn på möjligheterna att skapa
            en forskningsfond vars syfte skulle vara att ge oss ökad kunskap
            om vilka det är som riskerar att bli beroende, vilka spel som
            är mer riskabla än andra, hur man rehabiliterar människor på bästa
            sätt och hur hjälper man deras anhöriga.
          </note>
          <note type="speaker">
            Anf. 132 EWA LARSSON (mp):
          </note>
          <note>
            Fru talman! Ledamöter och åhörare! Under de senaste veckorna
            har jag hört flera ledande socialdemokrater säga att de inte har
            några svar utan bara frågor.
          </note>
          <note>
            Vi måste ställa oss frågor.
          </note>
          <note>
            I Miljöpartiets vision om ett framtida samhälle behöver vi inte
            ställa oss frågor. I vår vision skall det klart och tydligt framgå
            vad vi betalar via vår skattsedel för t.ex. kultur, barn- och
            ungdomsverksamhet och för folkrörelsernas verksamhet med barn
            och ungdomar. Det skall klart kunna läsas ut vad som kräver delfinansiering.
            Man skall också kunna se vilka som delfinansierar.
          </note>
          <note>
            Den blandade finansieringsmodell som breder ut sig alltmer i
            dag tycker jag tyder på att man inte riktigt kan bestämma sig.
            Någon sade här att kulturutskottet har hamnat mittemellan två
            fraktioner. Det är kanske en riktig analys. Men det kan också
            vara så att det har blivit på det här sättet för att man inte
            riktigt vågar ta ställning, för att man inte riktigt vill visa.
          </note>
          <note>
            Sedan bygger man på med nya regler, nya krångligheter och ändrar
            litet här och där. I dag sitter vi med en salig röra och ett fullständigt
            moras av olika regler som är mycket svåra att begripa sig på.
            För varje liten regel måste man nästan gå tillbaka och titta historiskt
            för att förstå hur den har kommit till och varifrån olika procentsatser
            kommer. Det är oerhört komplicerat. Men Miljöpartiet ställer inte
            frågan varför. I vår vision vill vi att det klart och tydligt
            skall framgå vad vi betalar över skattsedeln.
          </note>
          <note>
            Fru talman! Sedan kan man också fundera över om barn och ungdomar
            skall tvingas finansiera sin verksamhet genom att t.ex. sälja
            lotter. Jag vet att en del har pratat om barnarbete. Säkert skulle
            någon gärna gå upp och säga att det inte finns någon som tvingar
            någon att göra någonting. Det är ett stark ord.
          </note>
          <note>
            Men det kan också vara så att en klubb kan säga att för att få
            vara med i den klubben så förutsätts det att man också säljer
            lotter. Vad är det för skillnad mot att klart och tydligt tala
            om att man tvingas göra detta om man vill vara med, annars får
            man inte vara med?
          </note>
          <note>
            Jag tycker att man skall vara klar och tydlig och tala om via
            skattsedeln att det här ställer staten upp på, det här ställer
            kommunen upp på, det här ställer landstinget upp på och det här
            kräver andra finansieringsvägar.
          </note>
          <note>
            Generellt kan man säga att barn- och ungdomsverksamhet och svenskt
            kulturliv alltmer får förlita sig på andra finansieringsformer,
            t.ex. spel, lotterier och sponsorinsatser på olika sätt. Men det
            kommer liksom bakifrån. Det är ingen som talar om det. Jag tycker
            inte att det känns bra.
          </note>
          <note>
            Däremot är jag positiv och yrkar bifall till hemställan i kulturutskottets
            betänkande. Jag har ingen egen reservation, eftersom vi i kulturutskottet
            säger att vi kommer följa den här utvecklingen noggrant och att
            vi vill ha en övergripande översyn. Då kommer naturligtvis spelberoendets
            utveckling att finnas med i den övergripande översynen, annars
            är det ju inte en övergripande översyn. Det står dock icke när
            utredningen skall komma till stånd. Det står i en nära framtid.
            Men det kanske föredragande för regeringspartiet kan precisera.
          </note>
          <note>
            Sedan är vi också positiva till att täppa till hål, men det är
            ju som sagt att komma efter. Det är bättre att vara klar och tydlig
            från början.
          </note>
          <note>
            Anders Nilsson tog också upp en annan sak som har med spelandets
            utveckling att göra. Det har inte skett några förändringar under
            en lång period och spelandet ökar sannolikt inte, säger Anders
            Nilsson, som har mångårig kompetens på detta område, och beskriver
            nya lotterier som kan bli ett fiasko. Jag ryser, eftersom Anders
            Nilsson med sin långa erfarenhet bekräftar vad jag hela tiden
            varit orolig för, nämligen att ett nytt OS-lotteri inte kommer
            att dra till sig nya spelare. Det kan bli fiasko och det kan också
            få effekten att det tränger undan andra lotterier. Konsekvensen
            blir att pengar, som annars kunde ha gått till folkrörelser, inte
            gör det. Då blir det intressant att se om pengarna kommer till
            via skattsedeln.
          </note>
          <note>
            Det är mycket oroande att få det som vi har sagt i en annan debatt
            klart och tydligt bekräftat. Det är alltså inte alltid roligt
            att få rätt.
          </note>
          <note>
            I princip ställer vi oss bakom reservationerna 7, 8,
          </note>
          <note>
            9 och 11. Men vi yrkar inte bifall till dem, eftersom vi utgår
            från att det som där sägs kommer att ingå i en övergripande översyn.
          </note>
          <note type="speaker">
            Anf. 133 STEN ANDERSSON (m):
          </note>
          <note>
            Herr talman! Först måste jag rätta till ett missförstånd. Min
            gode vän Jan Backman påstod i sitt anförande här att jag är en
            form av expert på spel och dobbel. Om det bara hade varit så väl!
            Tyvärr är det inte så, men jag tillstår att jag verbalt är ansvarig
            för
          </note>
          <note>
            13 moderaters V 75-förluster varje vecka. Vi har vunnit mycket
            - dess värre bara erfarenheter och de kan inte växlas in på banken
            på hörnan mittemot.
          </note>
          <note>
            Jag hade tänkt prata om reservation nr 2, men först har jag en
            liten fråga baserad på reservation nr 6. Jag förstår inte den
            reservationen. Det är möjligt att mina händer är små och min fattningsförmåga
            ännu sämre, men jag fattar inte vad som här sägs. Man vill alltså
            förbjuda vadhållning kring fotboll och ishockey, men man kan tänka
            sig undantag för stryktipset och måltipset. Jag förstår att stryktipset
            och måltipset gäller fotboll och ishockey. Jag skulle vilja ha
            ett svar från
          </note>
          <note>
            Kristdemokraternas och Centerns representanter i det sammanhanget.
            Nämnda ekvation lär inte gå ihop.
          </note>
          <note>
            Barbro Westerholm vill, som vanligt, förbjuda allting som en
            majoritet av svenska folket tycker är trevligt. Men okej, det
            är hennes hobby. Hon lever på detta, och låt henne göra det i
            framtiden också!
          </note>
          <note>
            Litet historik om lotteri, bingo och idrottsrörelser.
          </note>
          <note>
            För många år sedan var t.o.m. jag en mycket lovande fotbollsspelare.
            Ingen kan tro det som ser mig i dag, men det är faktiskt sant.
            Våra ledare på den tiden jobbade högst ideellt. De fick inga pengar.
            Jag tror att mina föräldrar betalade 5 kr per år för mitt medlemskap
            i Håkanstorps BK i Malmö, som klubben på den tiden hette.
          </note>
          <note>
            Man tjänade alltså inga pengar på att vara aktiv i en förening.
            Man engagerade sig därför att man såg ett syfte med att fostra
            ungdomar på ett någorlunda vettigt vis. Litet grand av den rollen
            har i dag bingospelet övertagit. Många av dem som i dag är engagerade
            i bingospel och som praktiskt jobbar med bingo får alltså ingen
            eller en mycket liten ersättning för sitt arbete. Den möjligheten
            vill man nu i praktiken ta bort. Jag påstår inte att man vill
            ta bort bingospelet, men genom att omsättningen på bingo minskat
            har bingoarrangörerna försökt införa s.k. lyckohjul för att stärka
            attraktiviteten. Det skall nu förbjudas. Jag påstår här i riksdagens
            talarstol att detta är ett påfund av Tipstjänst understött av
            Lotteriinspektionen, och detta vill man nu att riksdagen skall
            effektuera.
          </note>
          <note>
            Jag undrar beträffande de pengar som idrottsrörelsen och föreningsrörelsen
            förlorar, om dessa tappar lyckohjulen, om ni i utskottets majoritet
            kommer att föreslå någon form av kompensation för detta. Skall
            någon form av statliga medel utgå från en viss budgetpost för
            att kompensera den ideella idrottsrörelsen och föreningsrörelsen
            för förluster som görs, därför att det inte är tillåtet att fortsätta
            med lyckohjulen?
          </note>
          <note>
            Herr talman! I dag nåddes jag av en bunt fax. Faxen är många
            och framför allt mycket intressanta. Jag vet ju vilket beslut
            som kammaren, förmodligen på fredag morgon, kommer att fatta.
            Men baserat på vad jag i dag har läst kommer jag att väcka en
            interpellation och låta ansvarigt statsråd stå till svars för
            turerna kring lyckohjulen. Lotteriinspektionen i allmänhet -
          </note>
          <note>
            med tanke på dess agerande - och Tipstjänst i synnerhet skall
            inte få stå oemotsagda. Jag skall inte förlänga kvällens debatt
            från den synpunkten, utan jag återkommer, som sagt, med en interpellation
            till ansvarigt statsråd.
          </note>
          <note>
            Lotteriinspektionen har länge velat förbjuda verksamheten med
            lyckohjulen, men den lag som Sveriges riksdag har stiftat säger
            att de är tillåtna. Lotteriinspektionen drog lyckohjulen inför
            skranket, men förlorade. Lyckohjulen kom alltså att vara tillåtna
            och är det till dess att en majoritet i Sveriges riksdag i övermorgon
            kanske beslutar om motsatsen.
          </note>
          <note>
            En sak som är mycket intressant i detta sammanhang är det faktum
            att inspektionsverksamheten, för att det skall vara en point med
            denna, skall vara fristående. Den skall inte kunna misstänkas
            för något.
          </note>
          <note>
            Det är precis som det var med den romerske kejsaren
          </note>
          <note>
            Caesars hustru, som aldrig fick misstänkas.
          </note>
          <note>
            Om jag inte har läst fel i mina papper är en del av de tjänstemän
            som i dag jobbar med dessa frågor på
          </note>
          <note>
            Lotteriinspektionen betalda av Tipstjänst. Tipstjänst har arbetsgivaransvaret
            för dem. Kan någon tala om för mig att man bedriver en opartisk
            verksamhet?
          </note>
          <note>
            Framför allt skulle jag vilja vända mig till Lotteriinspektionens
            ordförande Anita Persson. Hon kan väl svara på min fråga. Vem
            är det som kontrollerar
          </note>
          <note>
            Tipstjänst? Jo, i praktiken är det Tipstjänsts anställda som
            själva kontrollerar Tipstjänst.
          </note>
          <note>
            Herr talman! Jag yrkar inte bifall till min motion. I
          </note>
          <note>
            vårt parti har vi bestämt oss för att yrka bifall endast till
            vår reservation; detta av rent praktiska skäl. Jag anser att hanteringen
            av det här varit mycket dålig.
          </note>
          <note>
            Det skulle vara intressant att se majoriteten besöka småklubbar
            för fotboll, frimärken eller vad det nu kan vara och tala om för
            dessa att de kommer att förlora pengar, därför att Tipstjänst
            i sin iver att vinna ett monopol har tagit över.
          </note>
          <note>
            Herr talman! Som jag tidigare sagt återkommer jag med en interpellation.
            Jag vill dock upprepa min fråga till Kristdemokraterna och Centern:
            Vari ligger skillnaden mellan fotbollstipset och ishockeytipset
            å ena sidan och mellan stryktipset och måltipset å andra sidan?
          </note>
          <note type="speaker">
            Anf. 134 BARBRO WESTERHOLM (fp)
          </note>
          <note>
            replik:
          </note>
          <note>
            Herr talman! Sten Andersson drabbas alltid av något slags selektiv
            dövhet när jag talar. Han vill framställa mig som något slags
            förbudstant. Om Sten Andersson hade hört på vad jag sade hade
            han hört att jag inte alls är ute efter att förbjuda spel, och
            jag var väldigt tydlig på den punkten. Jag vill tillägga att jag
            deltar i en folkpartistisk tipsgrupp som är ungefär lika litet
            framgångsrik som den grupp som Sten Andersson ingår i bland Moderaterna,
            men roligt är det.
          </note>
          <note>
            Vad jag vill hitta är en kunskap som gör att vi kan förebygga
            att en del människor hamnar i ett destruktivt spelande, som gör
            att deras familjer far illa. För det behöver vi fakta, och för
            att få fram dessa fakta behöver vi pengar, och det är de pengarna
            som jag försöker få fram, bl.a. genom en debatt här i riksdagen.
          </note>
          <note type="speaker">
            Anf. 135 STEN ANDERSSON (m) replik:
          </note>
          <note>
            Herr talman! Jag skall visa prov på god uppfostran och ber om
            ursäkt om jag påstod att Barbro Westerholm alltid förespråkar
            förbud. Men jag tycker att det är tråkigt att vi båda tillhör
            gäng som alltid förlorar!
          </note>
          <note type="speaker">
            Anf. 136 ANITA PERSSON (s):
          </note>
          <note>
            Herr talman! Jag vill först göra ett tillrättaläggande för Sten
            Andersson, som inte gillar att inspektionen finns och att det
            finns en kontroll av verksamheten. Inspektionen har ingen anställd
            som betalas av
          </note>
          <note>
            Tipstjänst. Däremot har det funnits en anställd som numera har
            gått i pension, men han är som sagt inte kvar i Lotteriinspektionen.
            Han hade inte heller med de här frågorna att göra.
          </note>
          <note>
            Jag vill också bemöta påståendet att Tipstjänst skulle ha någonting
            med lyckohjulen att göra. Så är inte fallet. Vi uppmärksammade
            lyckohjulen redan i februari 1995, och Tipstjänst var inte inblandat
            och hade inte värdautomaterna på den tiden.
          </note>
          <note>
            Herr talman! På den direkta fråga som jag fick av
          </note>
          <note>
            Barbro Westerholm om en forskningsfond vill jag svara att jag
            kan tänka mig att ett förslag om en sådan kan bli resultatet av
            den undersökning som nu kommer att ske genom de föreslagna 2 miljonerna
            till forskning om spelberoende. Om det skulle bli ett resultat
            har jag ingen anledning att motsätta mig det.
          </note>
          <note>
            Däremot tycker jag inte att man skall ha specialdestinerade medel
            i statsbudgeten.
          </note>
          <note>
            Herr talman! Jag är glad över att kulturutskottet så snabbt kunnat
            behandla propositionen, så att riksdagen kommer att fatta beslut
            om erforderliga ändringar i lotterilagen före årsskiftet. Som
            flera talare har sagt har lagen ännu inte hunnit verka i två år,
            och ändå är de förändringar som nu föreslås nödvändiga; utvecklingen
            går så fort på den här marknaden.
          </note>
          <note>
            Som ordförande i Lotteriinspektionen gjordes jag uppmärksam på
            de oklarheter som fanns i lagstiftningen. Vi underrättade på ett
            tidigt stadium regeringen om den mycket oroande utvecklingen,
            framför allt när det gäller de "äventyrliga automatspelen". Den
            tekniska utvecklingen har lett till att det har varit alltför
            enkelt att med mycket små förändringar i automaterna få dessa
            att falla utanför lagreglerna. Detta har i sin tur medfört att
            marknaden översvämmats av spelautomater, som då inte omfattas
            av lagstiftningen.
          </note>
          <note>
            Lyckohjulen liknar de s.k. enarmade banditerna, som riksdagen
            förbjöd 1978, men de betalar inte ut pengar, utan detta gör personal
            i lokalen.
          </note>
          <note>
            Anledningen till att spelen förbjöds 1978 var att de förorsakade
            stora sociala problem. För restaurangnäringen fick de enarmade
            banditerna en avsevärd betydelse, och branschen stöttades upp
            av dessa spelintäkter på ett sätt som ledde till stora struktursvårigheter.
            Det ansågs principiellt otillfredsställande och stötande att allmänhetens
            spelbenägenhet utnyttjades i enskilt vinstsyfte.
          </note>
          <note>
            För närvarande finns ca 400 s.k. lyckohjul placerade i bingohallar.
            Ytterligare ca 2 500 lyckohjul finns placerade i tobaksaffärer
            och bensinmackar. Här går inget eller endast en marginell del
            av överskottet tillbaka till folkrörelserna. Inte heller förekommer
            det någon kontroll av spelprogram eller spelsäkerhet. Den enskilde
            är helt utlämnad åt utställarens villkor.
          </note>
          <note>
            Lyckohjulen är genom bristen på kontrollmöjlighet och därigenom
            med all sannolikhet svarta pengar -
          </note>
          <note>
            jag tror inte att arrangörerna betalar någon skatt på sina vinster
            - det största hotet mot folkrörelsernas spel och lotteri.
          </note>
          <note>
            Jag är därför glad att min motion tillstyrkts, att oklarheten
            beträffande automatspel nu tas bort och att lyckohjulen klart
            förbjuds fr.o.m. nyår. Det är som jag ser det den viktigaste frågan,
            men några frågor till som finns med vill jag kommentera.
          </note>
          <note>
            I den nuvarande lagstiftningen är lokal vadhållning förbjuden.
            För många föreningar hade den lokala vadhållningen stor betydelse
            och var ett trevligt inslag i samband med hemmamatcher och liknande
            i fotboll, ishockey och speedway. Spelet var av ren förströelsekaraktär
            och var omtyckt av publiken på arenorna.
          </note>
          <note>
            När vi nu tillåter vad på klubbnivå igen tror jag inte att det
            kommer att påverka spelmarknaden i någon större omfattning, men
            det gör att idrotten inte längre behöver kringgå lagen - jag tror
            att inte alla småklubbar har upptäckt att sådan vadhållning i
            dag är förbjuden.
          </note>
          <note>
            Det är också bra, tycker jag, med den allmänna sänkningen av
            vinstvärdet till 50 % av insatsernas värde. Förhoppningsvis kommer
            det att leda till en lugnare marknad och bättre lönsamhet. Spelarrangörerna
            trissar över varandra med höga vinstbelopp och allt högre vinstutdelningar.
            Därmed blir behållningen i lotterierna lägre, och framför allt
            blir det svårt för folkrörelserna att finansiera sin verksamhet
            med lotterier.
          </note>
          <note>
            En förändring föreslås också för värdeautomatspelet. Det införs
            en begränsning av vinstutbetalning i pengar till 100 kr. Jag har
            förståelse för att regeringen vill åstadkomma större skillnader
            mellan olika typer av automatspel och vill att framför allt gränsen
            mot penningautomaterna hålls klar och tydlig. Men man måste också
            tänka på att spel i restaurangmiljö bedrivs under speciella förhållanden
            och att man bör ha samma regler för olika sorters spel i samma
            miljö.
          </note>
          <note>
            När det gäller kasinospel är det tillåtet att växla in spelvinster
            i kontanter. Att då vinst på värdeautomat skall växlas in i presentkort
            kan innebära att alkoholkonsumtionen ökar, då man hellre dricker
            upp vinsten än samlar på presentkort, eller att man försöker växla
            in presentkorten mot kontanter till lägre kurs. Då en uppföljning
            av lagen nu kommer att ske motsätter jag mig inte regeringens
            förslag, men vi kommer från
          </note>
          <note>
            Lotteriinspektionen att följa utvecklingen mycket noga.
          </note>
          <note>
            Herr talman! Att det nu införs en åldersgräns för vadhållning
            på hästar är bra. Det är också bra att regeringen kommer att uppmärksamma
            åldersgränserna när den skall ge koncession till det statliga
            spelbolaget. Även inom detta bolag finns vadhållning som bör ha
            krav på åldersgräns. För ombuden är det enklare att det finns
            lagstiftning på området när de vill avvisa ungdomar från farligt
            spel. Därför bör en lagstiftning om åldersgräns även inom det
            statliga bolagets område ingå i den förnyade översyn som nu skall
            ske av lotterilagen.
          </note>
          <note>
            Det är bra att vi nu får en ny översyn av lotterilagen. Den tekniska
            och internationella utvecklingen går väldigt fort. I vissa avseenden
            kan lagen vara lätt att kringgå, och i andra avseenden blir önskvärda
            tekniska förändringar omöjliga att genomföra på grund av en stelbent
            skrivning.
          </note>
          <note>
            Jag hoppas att utredningen snarast tillsätts med uppdraget att
            anpassa lotterilagen till framtidens hot och möjligheter. En bra
            utveckling vore att göra om lagen till en ramlag, då utvecklingen
            på marknaden då lättare kan anpassas till riksdagens intentioner
            utan att varje liten förändring av marknaden måste beslutas av
            riksdagen.
          </note>
          <note>
            Med det anförda yrkar jag bifall till kulturutskottets hemställan
            i betänkandet.
          </note>
          <note type="speaker">
            Anf. 137 STEN ANDERSSON (m) replik:
          </note>
          <note>
            Herr talman! Jag har en del frågor.
          </note>
          <note>
            Varför skall vi förbjuda minderåriga att spela på hästar? Kan
            minderåriga kommunicera med hästar på ett annat vis än vi äldre
            kan? Varför skulle de vara tillåtna att ägna sig åt andra spelformer
            men inte spela på hästar? Vad är poängen med det, är det den vanliga
            socialdemokratiska överförmyndarmentaliteten?
          </note>
          <note>
            Anita Persson påstod här att ett helt skrå, de som bedriver verksamhet
            med s.k. lyckohjul, inte betalar skatt. Det är väl ett väl häftigt
            påstående, som en ledamot av Sveriges riksdag åtminstone på något
            vis borde kunna vidimera.
          </note>
          <note>
            Låt mig sedan, herr talman, läsa innantill: När kontrollen av
            Tipstjänst skulle övertas budgeterade vi fullt arbetsgivaransvar
            för de nio anställda vid Tipstjänst. Åtta personer ville dock
            inte följa med till
          </note>
          <note>
            Strängnäs, varför Tipstjänst behöll arbetsgivaransvaret för dessa.
            Tipstjänst har fakturerat oss lönekostnaderna.
          </note>
          <note>
            Detta är skrivet av Anita Persson. Jag måste nu vända mig direkt
            till Anita Persson med en fråga:
          </note>
          <note>
            Anita Persson, har du skrivit detta? Det rimmar nämligen inte
            alls med vad du sade från talarstolen tidigare.
          </note>
          <note type="speaker">
            Anf. 138 ANITA PERSSON (s) replik:
          </note>
          <note>
            Herr talman! Vid övertagandet tog vi över en anställd, som alltså
            nu har gått i pension. Hans pension betalas delvis av oss, delvis
            av Tipstjänst. Han finns alltså inte kvar hos oss i Lotteriinspektionen.
          </note>
          <note>
            Vad gäller talet om svarta pengar är det så att vi inte kan kontrollera
            de här automaterna, hur mycket de tar in i vinst och hur mycket
            det spelas på dem. Det finns ingen möjlighet över huvud taget
            att kontrollera dem. Vinsten delas mellan de ansvariga för spelautomaterna
            och dem som har automaterna i sina lokaler.
          </note>
          <note>
            Hur mycket man redovisar i skatt för den vinsten låter jag vara
            osagt, men jag tror inte att det är ett enda öre.
          </note>
          <note type="speaker">
            Anf. 139 STEN ANDERSSON (m) replik:
          </note>
          <note>
            Herr talman! Nu måste ändå Anita Persson bekänna färg. Det jag
            läste upp tidigare är alltså inlämnat av Anita Persson. Åtta av
            nio personer ville alltså inte flytta till Strängnäs, och dessa
            betalas i dag av
          </note>
          <note>
            Tipstjänst. Det handlar inte om en person som Tipstjänst betalar
            delar av pensionen för. En inspektionsverksamhet skall enligt
            min mening inte vara betald av ett företag som har intresse i
            branschen. Där har Anita Persson i alla fall kommit helt snett.
          </note>
          <note>
            Jag ställde också tidigare en fråga om hästar, som tyvärr inte
            är min specialitet, även om jag skulle önska att så var fallet.
            Varför skulle just spel på hästar inte tillåtas för minderåriga,
            om man nu skall låta andra spelformer tillämpas av minderåriga?
            Har hästar någon konstig förmåga att lura människor, eller vad
            beror det här ställningstagandet på?
          </note>
          <note type="speaker">
            Anf. 140 ANITA PERSSON (s) replik:
          </note>
          <note>
            Herr talman! Det är ju spelet som sådant det gäller. Det har
            ju inte med hästarna i sig att göra. Det är därför jag tycker
            att det är viktigt att regeringen i koncessionen också går in
            på det nya spelbolagets område och sätter en åldersgräns för viss
            vadhållning därinom. Ju tidigare man börjar spela, desto farligare
            är det, och det kan leda till ett spelberoende. Barbro
          </note>
          <note>
            Westerholm var ju med på vårt seminarium, och alla där tyckte
            att det var väldigt bra med en åldersgräns just därför att ju
            tidigare man börjar spela, desto lättare är det att man hamnar
            i ett spelberoende.
          </note>
          <note type="speaker">
            Anf. 141 BARBRO WESTERHOLM (fp)
          </note>
          <note>
            replik:
          </note>
          <note>
            Herr talman! Jag uppskattar svaret från Anita
          </note>
          <note>
            Persson. Staten har ju betydande inkomster - 5 miljarder, tror
            jag att det är - av spel och har ju samtidigt därmed ett ansvar
            för dem som hamnar i ett destruktivt spelande. Jag ser alltså
            positivt på Anita Perssons inställning, att den kommande utredningen
            också skall undersöka möjligheten att göra precis som Systembolaget
            har gjort, nämligen att skapa en forskningsfond som kan ta fram
            mer kunskap om destruktivt spelande.
          </note>
          <note type="speaker">
            Anf. 142 JAN BACKMAN (m) replik:
          </note>
          <note>
            Herr talman! Ewa Larsson berömde nyss Anders
          </note>
          <note>
            Nilsson för att vara Socialdemokraternas okrönte spelexpert.
            Det var litet synd att hon inte utsåg Anita
          </note>
          <note>
            Persson i stället. Det hade nämligen varit bra om den klarsyn
            som Anita Persson visar när det gäller bekymret över att inte
            kunna växla värdeautomatkupongerna till kontanter hade fått prägla
            kulturutskottets s-grupp i den här frågan.
          </note>
          <note type="speaker">
            Anf. 143 FANNY RIZELL (kd):
          </note>
          <note>
            Herr talman! Spelmarknaden har förändrats radikalt och snabbt
            under de senaste åren. Det är den tekniska utvecklingen och den
            ökade konkurrensen som är de främsta orsakerna. För att bidra
            till en lugnare utveckling har vi kristdemokrater medverkat till
            att Tipstjänst och Penninglotteriet slås samman. Vi hoppas och
            tror att statens kostnader därmed kan minimeras och intäkterna
            maximeras utan att man får en osund utveckling av spelet.
          </note>
          <note>
            Den tekniska utvecklingen går alltså rasande fort, och uppfinningsrikedomen
            är, som någon sade tidigare, väldigt stor inom spelbranschen.
            Enligt regeringen är det lämpligt med en översyn av lotterilagen.
            Det tycker vi också, trots att lagen bara är två år.
          </note>
          <note>
            Ett exempel på en mycket viktig fråga i det sammanhanget, en
            fråga som också har berörts tidigare i debatten, är hur interaktivt
            spel från hemmet och spel med kreditkort kan stävjas eller regleras.
            Spel på kredit och spel hemifrån är ganska oroande, eftersom det
            finns väldigt stora sociala risker med en sådan utveckling.
          </note>
          <note>
            Vi tror att det är värdefullt att den utredning som tillsätts
            blir parlamentariskt sammansatt, så att alla partier skall ha
            möjlighet till inflytande och delaktighet i utredningsarbetet.
            Eftersom spelfrågorna inte i första hand handlar om teknik, utan
            mer om sociala aspekter - såsom spelberoende och spel bland underåriga,
            som nämnts i debatten -, om folkrörelsefinansiering och om statens
            inkomster är det viktigt att utredningen är parlamentarisk. Utskottet
            har ansett att det skall ankomma på regeringen att besluta om
            vilken utredningsform som skall väljas som lämplig för översynen.
            Vi anser att den bör vara parlamentarisk, och jag har därför reserverat
            mig på den punkten.
          </note>
          <note>
            I propositionen föreslås vissa ändringar i lotterilagen. Vi stöder
            dessa förslag till ändringar. Det är bra att 18-årsgränsen blir
            lagstadgad för deltagande i vissa lotterier. Det tycker vi är
            mycket viktigt. Det är också viktigt att en sådan företeelse som
            lyckohjulet kommer att höra till automatspel i lagens mening.
          </note>
          <note>
            Förekomsten av lyckohjul i samband med bingospel får väl anses
            som ett resultat av en lucka i lagen. Det kan man också säga om
            varuspelsautomaterna. De konkurrerar i praktiken med de regelrätta
            värdeautomaterna, men utan deras regelverk.
          </note>
          <note>
            Herr talman! Vi har fått löfte om en översyn. Det är jag mycket
            glad för. Men vi vet inte när den kommer, och vi vet ingenting
            om direktiven. De kan praktiskt taget se ut hur som helst. Jag
            hoppas att det alla talare har lyft fram som viktiga frågor att
            analysera i utredningen verkligen finns med i direktiven. Vi kan
            inte besluta om det här i kammaren, men vi kan vädja till våra
            socialdemokratiska ledamöter i kulturutskottet och i övrigt att
            de ser till att vi får med så mycket som möjligt. Det är en angelägen
            fråga.
          </note>
          <note>
            Jag yrkar bifall till reservation nr 9.
          </note>
          <note type="speaker">
            Anf. 144 STEN ANDERSSON (m) replik:
          </note>
          <note>
            Herr talman! Jag kom in i riksdagen 1983. Då sade man att riksdagen
            var en enorm kunskapsbank. Jag har under åren lärt mig en hel
            del, men det finns fortfarande vissa luckor i min kompetens.
          </note>
          <note>
            Jag ställde en fråga tidigare. Jag sade fel. Jag nämnde reservation
            6. Det handlar om reservation nr
          </note>
          <note>
            7, där kd och Centerpartiet säger att man vill förbjuda spel
            för minderåriga på fotboll och ishockey, men att man kan undanta
            stryk- och måltips.
          </note>
          <note>
            Om jag skall vara allvarlig, fru Rizell, vill jag säga att det
            är en skam för riksdagen att visa en sådan dokumentabel inkompetens
            att man sätter sitt namn under en reservation som man inte vet
            vad den handlar om. Det bästa med denna reservation var att två
            ord skulle strykas.
          </note>
          <note>
            Ta bort detta ur debatten i dag! Det redan dåliga förtroendet
            för oss utanför Helgeandsholmen stiger inte bland dem som eventuellt
            läser detta protokoll.
          </note>
          <note type="speaker">
            Anf. 145 FANNY RIZELL (kd) replik:
          </note>
          <note>
            Herr talman! Jag säger som ministrarna ibland säger: Vi har fördelat
            arbetet så, att Marianne Andersson skall svara för de frågorna,
            eftersom hon också är motionär. Det kanske räcker som svar från
            mig.
          </note>
          <note type="speaker">
            Anf. 146 CARL-JOHAN WILSON (fp):
          </note>
          <note>
            Värderade talman! I princip stöder jag spel och lotteri som grund
            för finansiering av föreningsverksamhet. Centerpartiet och Folkpartiet
            har i reservation nr 11 markerat att folkrörelserna bör ha en
            förstärkt möjlighet att skaffa sig intäkter av spel och lotterier.
          </note>
          <note>
            Jag yrkar inte bifall till den reservationen, trots att jag givetvis
            stöder den. Den översyn av lotterilagen som nu har aviserats torde
            kunna ta upp även dessa frågor, och då tycker jag inte att det
            finns någon anledning att belasta kammarens beslutsfattande med
            fler tillstyrkande av reservationer.
          </note>
          <note>
            Vi har fått ganska många brev från idrottsföreningar och andra
            ideella organisationer som är besvikna över att vi vill förbjuda
            lyckohjulen. Jag har bläddrat i den hög som finns på kulturutskottet
            och med visst bekymmer läst om föreningar som känner sig besvikna.
            Det skulle kännas ganska bra att göra någonting för dessa föreningar,
            så att de känner sig nöjda med vårt beslut.
          </note>
          <note>
            Det finns andra föreningar som inte har lyckohjul som också lyckas
            finansiera sin verksamhet. Därför kan man inte säga att de föreningar
            som bygger sin finansiering på lyckohjulen är utan alternativ.
            Det som fick mig att stödja tankarna på ett snabbt beslut om att
            förbjuda lyckohjulen var ett brev jag fick se från ett av de företag
            som hyr ut lyckohjul. Jag vill läsa innantill från ett reklambrev
            som har sänts från ett sådant företag till dem som säljer tobak.
          </note>
          <note>
            "Bästa tobakist! Nu har lyckan kommit till dig. Vi vill presentera
            lyckohjulet - en ny och mycket givande spelautomat med kontantutbetalning!
            Lyckohjulet liknar en traditionell spelautomat, men är att betrakta
            som en form av lotteri. Den spelare som får upp rätt kombination
            kan få upp till 6 000 kr kontant och direkt utbetalat. Det är
            över 20 år sedan det fanns liknande maskiner och möjligheter i
            Sverige! Lyckohjulet introducerades på bingohallar i november
            1995.
          </note>
          <note>
            De har blivit mycket uppskattade och gett väldigt goda resultat.
            Du har redan de flesta spelsorter i din butik i dag, men detta
            är den bästa av alla. På ett lyckohjul kan du förbättra dina inkomster
            med upp till
          </note>
          <note>
            20 000 kr extra varje månad! Ta vara på detta unika tillfälle
            och låt oss installera ett lyckohjul hos er omgående. Förmodligen
            är en lagändring att vänta inom
          </note>
          <note>
            1-2 år. Det finns goda skäl att installera ett lyckohjul från
            oss: På ett lyckohjul kan du tjäna 20 000
          </note>
          <note>
            kr/månad. Det behövs inga tillstånd från myndigheter eller andra.
            Spelet kostar inget att hyra eller installera.
          </note>
          <note>
            Vi sköter installation, service och regelbunden redovisning.
            Du får hela 50 % av intäkterna. Till sist: tiden kan vara kort
            med lyckan. Ska du vara med på detta -
          </note>
          <note>
            slå till omgående!"
          </note>
          <note>
            Så får man ett telefaxnummer och företagsnamn.
          </note>
          <note>
            Jag är säker på att det finns mer seriösa uthyrare av sådana
            här maskiner än detta företag. Det är litet illa att det finns
            företag som räknar med att de får avskeda folk som har försörjt
            sig på att jobba med detta, vilket man läser i brev som vi har
            fått. Det känns inte heller bra när vi söker efter alla möjliga
            tillfällen att öka sysselsättningen.
          </note>
          <note>
            När jag läser en sådan här marknadsföring tycker jag att de som
            ägnar sig åt denna verksamhet måste förstå att vi som är ansvariga
            för lagstiftning och tillsyn på dessa områden inte kan tycka att
            vi vill ha en sådan här marknadsföring till grund för ideella
            insatser i föreningslivet. Det är nästan upprörande att man går
            ut med detta besked. De som har skrivit det har väl inte tänkt
            sig att det skall vara allvarligt, utan har gjort det i gott syfte
            för sitt företag. För oss som skall kontrollera verksamheten kan
            detta knappast gynna viljan att fortsätta med lyckohjulet.
          </note>
          <note type="speaker">
            Anf. 147 MARIANNE ANDERSSON (c):
          </note>
          <note>
            Herr talman! De flesta människor lockas av spel.
          </note>
          <note>
            Det är naturligtvis väldigt trevligt när man vinner.
          </note>
          <note>
            Spelandet har många positiva och en del negativa sidor.
          </note>
          <note>
            Karin Israelsson har tidigt uppmärksammat problemet med spelberoende.
            Nu tas frågan på allvar. Jag tycker att det är bra. Det är bra
            att pengar nu anslås till forskning. Det är viktigt att spelandet
            omgärdas med restriktioner dels för att hindra spelberoende, dels
            för att människor skall kunna få den spänning och underhållning
            som ett måttligt spelande ger. Vi tycker att det är riktigt. För
            många är spelandet ett trevligt sätt att stödja en god sak. Jag
            menar då våra folkrörelser.
          </note>
          <note>
            Spel har, som flera har sagt, fått en allt större betydelse för
            folkrörelsernas ekonomi. Man kan naturligtvis tycka att det är
            en svaghet. När vi samtidigt vet att spelintresset bland allmänheten
            är mycket stort menar vi att det är viktigt att överskotten från
            spelverksamheten kommer våra folkrörelser, våra ungdomar och idrotten
            till del. Därför tycker vi att det nu när lotterilagen skall ses
            över är angeläget att man noga överväger hur folkrörelsernas möjlighet
            att skaffa sig inkomster av spel och lotterier kan stärkas. Det
            pekar vi också på i den reservation som vi har tillsammans med
            Folkpartiet.
          </note>
          <note>
            Vi tycker alltså att det är bra med en översyn av lotterilagen,
            trots att den endast varit i funktion under kort tid, med tanke
            på den snabba utveckling som sker på spelområdet och särskilt
            vad gäller teknikutvecklingen.
          </note>
          <note>
            Vi har heller inga invändningar mot de förändringar i lotterilagen
            som redan nu föreslås. Det finns skäl att begränsa tillgängligheten
            för ungdom vad gäller vissa former av spel, s.k. on-line-spel
            på fotboll, ishockey, trav m.m. som riskerar att locka ungdomar
            till osunt spelande. Det finns regler i dag, men vi välkomnar
            att 18-årsgränsen genom lagstiftning nu blir tydlig.
          </note>
          <note>
            Vi har dock svårt att förstå varför vadhållning på fotboll, ishockey
            m.m. inte likställs med vadhållning vid hästtävlingar. Nu säger
            regeringen att man tänker reglera detta i koncessioner för det
            statliga spelbolaget. Vi menar att det skulle vara en principiell
            förenkling och likabehandling att inkludera vadhållning på fotboll
            m.m. i lagstiftningen. I stället kan man överväga att göra undantag
            för vissa spel som ger mindre risk för spelberoende. Vi har tagit
            stryk- eller måltips som exempel.
          </note>
          <note>
            Vi menar att detta bör prövas vid översynen, och det har vi också
            skrivit i den reservation som har upprört Sten Andersson så mycket.
            Jag hoppas att det här har givit en liten förklaring. Precis som
            Sten Andersson sade i ett replikskifte förut tycker vi att det
            är konstigt att man särskiljer hästar. Det är formen av spel som
            vi tycker skall vara belagd med restriktioner, inte om spelet
            gäller hästar eller fotboll. Jag hoppas att det var en förklaring
            i alla fall. Jag vet inte om
          </note>
          <note>
            Sten Andersson är nöjd med det.
          </note>
          <note>
            När det gäller lyckohjulen håller jag med om det som Carl-Johan
            Wilson sade alldeles nyss. Jag står självklart bakom våra reservationer,
            men avstår för tids vinnande från att yrka bifall. I övrigt står
            jag bakom betänkandet.
          </note>
          <note type="speaker">
            Anf. 148 STEN ANDERSSON (m) replik:
          </note>
          <note>
            Herr talman! Fanny Rizell sade tidigare att hon överlät svaret
            vad gäller stryktips, måltips, ishockey och fotboll till Marianne
            Andersson. Jag måste säga att sämre försvarare kunde hon knappt
            ha hittat.
          </note>
          <note>
            Marianne Andersson säger alltså det fullständigt otroliga att
            man skall premiera spel med låga vinster.
          </note>
          <note>
            Var finns de stora pengarna att hämta? Jo, det är om man kan
            få in åtta stycken kryss på måltipset. Marianne Andersson, det
            får vara någon sans och något vett i debatten i alla fall. Vi
            är överens om att vadhållning är vadhållning. Om man vill förbjuda
            vadhållning på fotboll och ishockey, hur i himmelens namn - ursäkta,
            herr talman - skall man då kunna behålla stryk- och måltips? Det
            går inte ihop.
          </note>
          <note>
            Till sist vill jag ta upp en fråga som jag har ställt tidigare
            i dag. Hur vill majoriteten - där ingår ju
          </note>
          <note>
            Centern som sambo med regeringen - kompensera de föreningar som
            tappar intäkter därför att de blir förbjudna att ha lyckohjul?
            Anser Marianne Andersson att 35 dagar är en skälig uppsägningstid?
          </note>
          <note type="speaker">
            Anf. 149 MARIANNE ANDERSSON (c)
          </note>
          <note>
            replik:
          </note>
          <note>
            Herr talman! Sten Andersson blev naturligtvis inte nöjd, och
            det hade jag väl inte väntat mig heller.
          </note>
          <note>
            Det här handlar om att ha en lagstiftning där man inte pekar
            ut vad man spelar på utan där det i stället är spelformen som
            är det viktiga, t.ex. vilken spelform som kan vara mer beroendeframkallande
            än andra.
          </note>
          <note>
            Det är det vi pekar på att man skall titta på i den här utredningen.
            Det kan väl inte vara så förskräckligt att man gör det.
          </note>
          <note>
            Sedan hänvisade jag till Carl-Johan Wilson och andra som har
            tagit upp det här med lyckohjul. Vi delar hans uppfattning.
          </note>
          <note type="speaker">
            Anf. 150 STEN ANDERSSON (m) replik:
          </note>
          <note>
            Herr talman! Jag kan bara läsa innantill i en reservation. Där
            står det att man skall förbjuda för minderåriga vadhållning på
            fotboll och ishockey. Vad jag vet finns stryktips och måltips
            bara på fotboll och ishockey. Finns måltips på något annat som
            jag har missat?
          </note>
          <note>
            Jag skulle vara glad om jag kunde bli berikad i min intelligens
            eller min fattningsförmåga, men dessa spel finns alltså inte på
            något annat.
          </note>
          <note>
            Tidigare sade jag till Fanny Rizell att den här biten borde strykas
            och tas tillbaka, för den fungerar ju inte. Den rimmar inte med
            vanligt sunt förnuft och är tyvärr skriven i oförstånd.
          </note>
          <note>
            Till sist vill jag upprepa min fråga: Hur skall ni kompensera
            de föreningar där i dag människor ideellt lägger ned ett stort
            arbete för att bedriva ungdomsverksamhet? De pengar de förlorar
            nu i och med att ni förbjuder lyckohjulen - var skall de ta dem?
            Skall de lägga ned sin verksamhet eller delar av densamma?
          </note>
          <note type="speaker">
            Anf. 151 MARIANNE ANDERSSON (c)
          </note>
          <note>
            replik:
          </note>
          <note>
            Herr talman! I det replikskifte som Sten Andersson hade förut
            med Anita Persson tyckte Sten Andersson att det var väldigt märkligt
            att man hade ett undantag för hästar. Vi vill inte ha ett undantag
            för hästar, utan vi vill ha en likformig lagstiftning, och det
            tycker Sten Andersson är alldeles förskräckligt. Jag har väldigt
            svårt att förstå det. Vi tycker att man skall titta på det här.
          </note>
          <note>
            När det gäller lyckohjulen har argumentationen varit omfattande,
            och det mesta i argumentationen har handlat om övergångsbestämmelser
            och att förlänga tiden. Vi menar att det är viktigt att man verkligen
            uppfyller en lagstiftning som man vet kommer. Vi tycker att det
            är rätt att fatta det här beslutet nu. Sten
          </note>
          <note>
            Andersson kanske vill fortsätta med lyckohjul i all evighet,
            men det vill faktiskt inte vi.
          </note>
          <note type="speaker">
            Anf. 152 EWA LARSSON (mp):
          </note>
          <note>
            Herr talman! I utskottets betänkande säger vi att syftet med
            den nuvarande lotterilagen har varit att förbättra möjligheterna
            för de folkrörelser som önskar att finansiera sin verksamhet med
            lotteri och spel att göra det. I mitt anförande talade jag om
            att föreningar kanske tvingas använda spel och lotterier för att
            finansiera sin verksamhet för att vi i det här huset ger minskade
            statliga bidrag till barn- och ungdomsverksamhet.
          </note>
          <note>
            I den reservation som Folkpartiet och Centerpartiet har tillsammans
            säger man klart och tydligt på ett beundransvärt sätt att man
            tycker att det är bra att folkrörelserna kan finansiera sin verksamhet
            med spel och lotterier, men man säger att detta kan förstärkas,
            och jag undrar då: På vilket sätt kan det här förstärkas?
          </note>
          <note>
            I nästa andetag säger Marianne Andersson att det är farligt att
            spela. Jag undrar då: Hur kan detta förstärkas? Skall fler börja
            spela?
          </note>
          <note>
            Vi hörde en annan debattör säga att det inte finns någon marknad
            för fler lotterier. Ser Centerpartiet någon konflikt med det beslutade
            OS-lotteriet? Kan det vara så att marknaden blir mindre för just
            folkrörelserna med ett OS-lotteri, eller tycker Centerpartiet
            att fler skall börja spela?
          </note>
          <note type="speaker">
            Anf. 153 MARIANNE ANDERSSON (c):
          </note>
          <note>
            Herr talman! Jag beskrev faktiskt tidigare här att det finns
            både positiva och negativa saker med spelandet. Vi vet att det
            också finns ett stort intresse för spel. Därför är det viktigt
            att man har vissa restriktioner för att förebygga spelberoende
            som vi har diskuterat här.
          </note>
          <note>
            Samtidigt tycker vi att det är angeläget att de pengar som spelandet
            genererar kommer våra folkrörelser till del. Det är klart att
            vi skulle önska att vi hade hur mycket pengar som helst att anslå
            till idrottsoch ungdomsorganisationer och annat, men nu är tyvärr
            inte verkligheten sådan. Eftersom det finns ett stort intresse
            hos svenska folket att spela tycker vi att det är väldigt viktigt
            att pengarna går till just den verksamheten. Det är det vi menar.
            Det är det som utredningen får se över. Exakt hur det skall gå
            till kan jag inte säga i dag, utan vi säger att utredningen får
            titta på det.
          </note>
          <note type="speaker">
            Anf. 154 EWA LARSSON (mp):
          </note>
          <note>
            Herr talman! Jag tycker att det behjärtansvärda i er reservation
            framgår. Det var inte det jag ifrågasatte utan själva slutknorren,
            att folkrörelsernas ekonomiska förutsättningar på spelmarknaden
            måste förbättras.
          </note>
          <note>
            Jag försökte sätta detta i relation till konsekvenser av det
            nya OS-lotteri som Centerpartiet är förespråkare för, som kommer
            att pågå under många års tid och som förutsätts dra in många kronor,
            miljoner och miljarder - åtminstone 2½ miljard.
          </note>
          <note>
            Vi har också pratat om att det inte är fler som börjar spela.
            Vi pratar om en marknad. Hur blir det då med folkrörelsernas möjligheter
            att förbättra sina ekonomiska resurser på denna gemensamma marknad?
            Skall fler börja spela? Är det det som är syftet med Centerns
            agerande?
          </note>
          <note type="speaker">
            Anf. 155 MARIANNE ANDERSSON (c)
          </note>
          <note>
            replik:
          </note>
          <note>
            Herr talman! Syftet är inte att fler skall börja spela, men jag
            tror faktiskt att det här OS-lotteriet kommer att väcka ett stort
            intresse. Jag är inte alldeles säker på att det kommer att tränga
            undan annat spel.
          </note>
          <note>
            Som jag sade tidigare: Många människor är inte särskilt spelberoende
            eller spelintresserade. Jag hör till dem. Jag köper ofta lotter
            för den goda sakens skull, och det tror jag faktiskt att väldigt
            många människor kommer att göra när det gäller det här.
          </note>
          <note>
            Utredningen får se över hur andelen till folkrörelsen skall kunna
            öka. Det är det vi menar.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 22 november.)
          </note>
          <note>
            12 § Redogörelse för företag med statligt ägande
          </note>
          <note>
            Föredrogs
          </note>
          <note>
            Näringsutskottets betänkande 1996/97:NU6
          </note>
          <note>
            Redogörelse för företag med statligt ägande (skr.
          </note>
          <note>
            1996/97:20)
          </note>
          <note type="speaker">
            Anf. 156 OLA KARLSSON (m):
          </note>
          <note>
            Herr talman! Det statliga företagsägandet är omfattande. De företag
            där staten har ett bestämmande inflytande, dvs. mer än 50 % av
            aktierna, har en omsättning på ungefär 235 miljarder kronor och
            över
          </note>
          <note>
            200 000 anställda, om man inte räknar med kreditinstituten. Dessa
            har en utlåning på ungefär 440 miljarder och ungefär 8 000 anställda.
            Det är alltså en betydande företagsgrupp som staten är ägare för
            och förhoppningsvis skall vara en bra ägare för.
          </note>
          <note>
            Inte minst bankkrisen och finanskrisen visade dock att staten
            sällan är en bra ägare. När det krisar till sig har staten sällan
            möjlighet, tid eller ork att engagera sig som den kunnige och
            duktige ägaren.
          </note>
          <note>
            Därför menar vi borgerliga i en gemensam motion att det vore
            viktigt att i en sådan här redogörelse för företag med statligt
            ägande för varje företag tydligt ange syftet med det statliga
            ägandet. Vad är skälet till att det från början blev ett statligt
            ägande i företaget?
          </note>
          <note>
            Vad är det nuvarande syftet med ägandet, och vad har under året
            gjorts för att förverkliga detta syfte? Jag tror att det vore
            väldigt bra att få en sådan genomgång för de olika företagen och
            på det viset få skrivelsen kompletterad.
          </note>
          <note>
            För vissa företag finns det bra beskrivningar, t.ex.
          </note>
          <note>
            för Securum. Där framgår det tydligt i verksamhetsbeskrivningen
            varför bolaget bildades som helägt statligt bolag 1992, nämligen
            för att ta hand om de problemkrediter som uppstod i Nordbanken.
            Det finns en beskrivning av vad man skall göra med problemkrediterna
            och vilken tidshorisont man har för engagemanget i bolaget. Detta
            borde gälla också de andra bolagen, så att vi kontinuerligt skulle
            kunna redovisa, pröva och också ompröva det statliga ägandet.
          </note>
          <note>
            Varför skall staten äga företag? Varför skall staten ha en aktie
            i SAKAB? Varför skall staten äga Svenska Skogsplantor? Varför
            skall staten äga Svenskhemmet Voksenåsen A/S? Allt detta borde
            framgå i en sådan här skrivelse.
          </note>
          <note>
            Vi i näringsutskottet var litet besvikna och bekymrade över att
            Socialdemokraterna var så trögflirtade när det gäller det här.
            Vad är det som är så hemskt eller farligt i att ange syftet med
            det statliga ägandet?
          </note>
          <note>
            Eller är det kanske själva ägandet som är syftet för
          </note>
          <note>
            Socialdemokraterna. Är det kontrollen över företagen som är syftet?
            Tror man att staten är en duktig företagsägare och företagsledare,
            och är det därför man inte vågar ange syftet i den här typen av
            skrivelse?
          </note>
          <note>
            Jag tycker att det är beklagligt att Socialdemokraterna inte
            vågar visa färg i den här frågan, att man inte för respektive
            bolag vågar tala om syftet med det statliga ägandet. I vissa bolag
            finns det ju fullt rimliga och förståeliga skäl, t.ex. Securum.
            Det finns också andra bolag där det finns fullt legitima och rimliga
            skäl för det statliga ägandet. Men det finns det inte i alla.
            Därför borde man kontinuerligt redovisa, pröva och ompröva syftet
            med det statliga ägandet.
          </note>
          <note>
            Herr talman! Jag yrkar därför bifall till den borgerliga reservationen
            till detta betänkande.
          </note>
          <note type="speaker">
            Anf. 157 DAG ERICSON (s):
          </note>
          <note>
            Herr talman! I näringsutskottets betänkande NU6
          </note>
          <note>
            behandlas skrivelsen Redogörelse för företag med statligt ägande.
            Utskottet föreslår att redogörelsen läggs till handlingarna utan
            ytterligare åtgärd.
          </note>
          <note>
            Samtidigt avstyrker utskottet en motion från Moderaterna, Centerpartiet,
            Folkpartiet och Kristdemokraterna med kravet att den årliga redogörelsen
            i fortsättningen skall kompletteras med en redovisning för varje
            företag av syftet med det statliga ägandet.
          </note>
          <note>
            Detta följs nu även upp av dessa partier i en reservation till
            betänkandet. Utskottet avstyrker också två motioner från Miljöpartiet
            med begäran om att en statlig ägarpolicy skall utarbetas. Utskottet
            anser att sådana frågor bör tas upp i näringspolitiska princippropositioner
            eller i särskilda propositioner om statliga företag.
          </note>
          <note>
            Jag tänker nu lämna en kort redovisning av hur handläggningen
            av frågorna kring Redogörelse för företag med statligt ägande
            går till och vad som gäller.
          </note>
          <note>
            Sedan början av 1980-talet lämnar regeringen årligen till riksdagen
            en redogörelse för företag med statligt ägande. Våren 1996 anmälde
            regeringen i en proposition att den avsåg att utveckla och förbättra
            den årliga redogörelsen till riksdagen. Denna skulle bl.a. kompletteras
            med uppgifter om omstruktureringar, försäljning av aktier och
            nyemissioner. Regeringen skulle även lämna bedömningar om den
            långsiktiga utvecklingen och en redogörelse för aktuella ägarfrågor.
            Riksdagen skulle därmed årligen, mer effektivt, ges möjlighet
            att ta ställning till eventuella förslag avseende den övergripande
            utvecklingen och inriktningen av statens företagsägande.
          </note>
          <note>
            Förutom detta ingår verksamhetsbeskrivning, redogörelse för viktiga
            händelser under 1995 och utsikter för 1996, översikt över ekonomiska
            uppgifter, information om styrelse, revisorer, företagsledning
            och dotterbolag samt ett personregister över styrelseledamöter
            i bolaget.
          </note>
          <note>
            Till skillnad från vad som har sagts i motionerna finns det riktlinjer
            för förvaltningen av statens företagsägande:
          </note>
          <note>
            1. Statligt ägda företag skall arbeta under krav på effektivitet,
            avkastning på det kapital företaget representerar och strukturanpassning.
          </note>
          <note>
            2. Den som utövar förvaltningen av ett statligt ägt företag skall
            med utgångspunkt i uppsatta verksamhetsmål aktivt följa företagets
            utveckling och vidta åtgärder för att företaget skall kunna uppfylla
            kravet på effektivitet, avkastning och strukturanpassning.
          </note>
          <note>
            Huvudparten av de krav som ställs i den borgerliga reservationen
            är alltså uppfylld. Vi i utskottsmajoriteten tycker att detta
            är fullt tillräckligt. Det viktiga är att man har ett samlat grepp
            om det statliga företagsägandet. Av den anledningen har vi avstyrkt
            motionerna.
          </note>
          <note>
            Sedan håller jag med Ola Karlsson om att det är stora pengar
            och mycket folk inblandat i de här verksamheterna.
          </note>
          <note>
            Herr talman! Med hänvisning till vad jag har sagt tillstyrker
            jag hemställan i näringsutskottets betänkande i dess helhet och
            avstyrker reservationerna.
          </note>
          <note type="speaker">
            Anf. 158 OLA KARLSSON (m) replik:
          </note>
          <note>
            Herr talman! Dag Ericson ger mig i sitt anförande närmast rätt
            om skälet till att Socialdemokraterna inte vill ha in det som
            föreslås i den borgerliga motionen i betänkandet. Det som Dag
            Ericson tar upp är att det i den ägarpolicy som kom fram bl.a.
            efter socialdemokratins misskötsel av de statliga kreditbolagen
            under
          </note>
          <note>
            80-talet ställs krav på effektivitet och på att den som utövar
            förvaltningen skall göra det aktivt. Fattas bara annat! Men det
            handlar inte bara om att ha en bra förvaltning, utan det skall
            också finnas ett syfte med förvaltningen.
          </note>
          <note>
            När man läser den här redogörelsen kan man onekligen ställa sig
            frågan: Vad är skälet till att staten skall äga Svenska Skogsplantor
            AB eller Swedesurvey AB? Vad är syftet med det statliga ägandet?
            Syftet kan väl inte bara vara att vi skall ha en effektiv förvaltning
            av ett bolag? Historien har dessutom visat att staten väldigt
            sällan klarar det, därför att staten har svårt att agera på ett
            bra sätt i krissituationer.
          </note>
          <note>
            Vad är syftet med ägandet av de olika bolagen?
          </note>
          <note>
            Varför är det så svårt att ta med det i en sådan här redogörelse,
            Dag Ericson?
          </note>
          <note type="speaker">
            Anf. 159 DAG ERICSON (s) replik:
          </note>
          <note>
            Herr talman! Ola Karlsson frågar efter syftet med att staten
            ibland är ägare av företag. Ett av de stora syftena är naturligtvis
            att vi vill ha inflytande i företaget, att vi vill veta vad som
            sker, att det sker på rätt sätt och att det inte skall komma någon
            privat företagsägare, som i vissa fall gör att att det blir ett
            monopolföretag, som kan trissa upp priser och göra en massa andra
            saker som vi som samhällsmedborgare tycker är fel. Det är syftet
            med statliga företag.
          </note>
          <note>
            Ola Karlsson tycker att det varje år skall ges en redovisning
            av hur långt man har kommit och om man vill göra förändringar.
            Jag tycker att det räcker att det finns med en policy när det
            gäller samtliga företag.
          </note>
          <note>
            Sedan ingår det i redovisningarna för många företag, bl.a. ALMI,
            Securum, Posten och SJ, syften, utveckling och uppgifter om vad
            vi vill göra med de statliga företagen. Det är inte så att detta
            saknas.
          </note>
          <note>
            Vi tycker då att det underlag som finns med i detta betänkande
            när det gäller statliga företag och den årliga redovisningen har
            blivit mycket bättre nu. Vi tycker att den är fullödig i det här
            sammanhanget.
          </note>
          <note type="speaker">
            Anf. 160 OLA KARLSSON (m) replik:
          </note>
          <note>
            Herr talman! Om det nu är så, som Dag Ericson säger, att den
            här redogörelsen är så fullödig kan han väl passa på att berätta
            för protokollet vad syftet är med det statliga ägandet av t.ex.
            Svenska Skogsplantor AB. Är det att ge staten inflytande över
            hur vi odlar upp björkplantor, granplantor och tallplantor?
          </note>
          <note>
            Är det att ge insyn i hur många frön det går åt varje år? Är
            det att ge insyn i och inflytande över vilka granar, tallar och
            björkar som sätts i Sverige och som säljs av bl.a. Svenska Skogsplantor,
            men som också säljs av många andra, konkurrerande bolag på samma
            marknad?
          </note>
          <note>
            Vad är syftet, Dag Ericson? Om det stämmer som
          </note>
          <note>
            Dag Ericson säger, går det väldigt lätt att få fram det ur denna
            redogörelse. Jag tror att det i själva verket är så att syftet
            för socialdemokratin och Dag Ericson är just ägandet, just kontrollen
            över företagen, inte inflytande eller insyn. Det är ägandet och
            kontrollen man är ute efter.
          </note>
          <note type="speaker">
            Anf. 161 DAG ERICSON (s) replik:
          </note>
          <note>
            Herr talman! Jag kan på en gång säga att jag inte kan redogöra
            exakt för syftet med delägandet i detta bolag. Jag vet inte vilket
            det är. Däremot skulle jag kunna tänka mig att det är viktigt
            att det finns fler aktörer på marknaden som i vissa fall kanske
            håller tillbaka priserna. Det är en mycket viktig bit av svensk
            industri och svenskt näringsliv att det fungerar på ett sådant
            sätt att vi inte får ett monopol bland privata företag som kanske
            trissar upp priser i olika lägen.
          </note>
          <note>
            Jag vet alltså inte exakt vilket syftet är, men jag kan tänka
            mig att det finns en hel del bevekelsegrunder för att staten är
            delägare i ett sådant här företag.
          </note>
          <note>
            Jag tycker inte att det är något fel, utan det är bra.
          </note>
          <note type="speaker">
            Anf. 162 EVA GOËS (mp):
          </note>
          <note>
            Herr talman! Jag kanske skall svara på frågan om skogsplantorna.
            Syftet kanske t.o.m. är att staten skall betala tillbaka för de
            ställen där det har vuxit rotsnurr.
          </note>
          <note>
            Staten kanske skall gå in och återplantera. Det vore inte så
            dumt, om jag får ge ett förslag till Moderaterna och Socialdemokraterna.
          </note>
          <note>
            Miljöpartiet har efterlyst en ägarpolicy. Vi menar att det behövs
            en generell ägarpolicy. Det kan handla om etiska frågor och om
            ekologiska frågor. Vi tycker också att det skall finnas specifika
            ägardirektiv för bolagen.
          </note>
          <note>
            Jag kan ta Vattenfall som exempel. Vi kan ju tycka att Vattenfall
            skall jobba för ett ekologiskt hållbart samhälle, och vi kan då
            fråga oss om det är lönsamt att kasta ut 3 miljarder på en elkabel
            i Östersjön ned till Polen. Är det ett bra initiativ, om vi skall
            importera kolbaserad el och sälja kärnkraftsel? Hör det hemma
            i ett långsiktigt ekologiskt samhälle? Ett förslag är att man
            kan gå in med ägardirektiv, eftersom vi har ett statligt företag.
          </note>
          <note>
            Vi i Miljöpartiet tycker att de folkvalda skall vara med och
            diskutera och kunna förändra de statliga företagen, så att det
            blir en vettig inriktning. Jag tycker inte att det räcker med
            den inriktning som Dag
          </note>
          <note>
            Ericson nämnde tidigare.
          </note>
          <note>
            Vi har sagt att man kan dela in de statliga företagen i fyra
            grupper: konkurrensutsatta företag, monopolföretag, företag som
            arbetar med hälsofarliga substanser och företag som inte kan komma
            till stånd på normala, kommersiella villkor.
          </note>
          <note>
            Dag Ericson pratade om att det var effektivisering, avkastning
            och strukturanpassning som var viktigt.
          </note>
          <note>
            Men vi i Miljöpartiet de gröna tycker inte att det är bara vinstmaximering
            som är det viktiga. Det handlar om innehållet och kvaliteten,
            inte bara kvantiteten.
          </note>
          <note>
            Vi har också sagt det som Dag Ericson var inne på tidigare, att
            man inte skall kunna trissa upp priser.
          </note>
          <note>
            Därför föreslår vi att det skall finnas taxekommissioner, som
            man har i USA. Jag tycker inte alltid att
          </note>
          <note>
            USA är ett föredöme, men det verkar vara bra att ha demokratisk
            kontroll av monopolföretag. Man kan då ha demokratiskt valda taxekommissioner,
            som har att granska och fastställa priser och kostnader inom monopolverksamheterna.
          </note>
          <note>
            Om detta har vi skrivit i två motioner. Tyvärr kunde jag inte
            närvara vid justeringsögonblicket i utskottet, då den pågick litet
            sent. Jag yrkar därför bifall till motionerna 1996/97:N270, yrkande
            13, och
          </note>
          <note>
            1996/97:N4.
          </note>
          <note type="speaker">
            Anf. 163 DAG ERICSON (s):
          </note>
          <note>
            Herr talman! Eva Goës hade ytterligare en fundering om varför
            vi går in i bolag som tillhandahåller plantor. Vi kanske inte
            skall gissa så mycket mer, då vi inte vet exakt vad syftet är.
          </note>
          <note>
            Däremot kan man naturligtvis mycket väl gå in och ändra inriktning
            i de här företagen. Man kan naturligtvis gå in och säga om man
            vill att verksamheten skall bedrivas på ett annat sätt. Det finns
            inget motsatsförhållande mot detta i de direktiv som regeringen
            och riksdagen ger för statliga företag.Men däremot vänder jag
            mig emot indelningen i olika företag. Det är nämligen så att vissa
            företag kanske uppfyller ett av kraven, eller en av inriktningarna
            som
          </note>
          <note>
            Miljöpartiet föreslår, och ett annat företag kanske uppfyller
            två eller tre. Jag tror alltså att det blir en väldigt konstig
            indelning, något som jag tror att vi skall vara litet försiktiga
            med. Jag förstår precis vad
          </note>
          <note>
            Miljöpartiet är ute efter - man vill ha olika prägel på olika
            företag - men jag tror inte att det praktiskt går att göra så
            här och jag tror inte heller att det är bra.
          </note>
          <note>
            Eva Goës sade att hon inte tycker att ekonomin är så viktig.
            Nej, det är ju lätt att säga - kanske allra helst om man så att
            säga inte har det ekonomiska ansvaret för vad som händer i samhället.
            Vi socialdemokrater tycker att ekonomiska frågor är viktiga, men
            vi lägger naturligtvis också in samhällsnyttan i olika frågor.
            Det är ju bl.a. därför vi har dessa företag. Alla dessa satsningar
            och dessa statliga företag finns inte till bara för att staten
            skall tjäna pengar - titta t.ex. på
          </note>
          <note>
            SJ, Almi och en massa andra olika företag. Den ekonomiska biten
            är alltså med, men naturligtvis även andra bitar.
          </note>
          <note type="speaker">
            Anf. 164 EVA GOËS (mp) replik:
          </note>
          <note>
            Herr talman! Givetvis tycker Miljöpartiet att ekonomi och ekologi
            går hand i hand. Jag sade att det är vinstmaximering, och i huvudsak
            kortsiktig sådan, som brukar prägla dessa företag. Det är det
            vi tycker är fel. De borde genomsyras av en filosofi där man ser
            långsiktigt och tar in sociala mål, miljöaspekter, teknikutveckling
            och mycket annat beroende på verksamhetens specifika egenskaper.
            T.ex. skall man inte vinstmaximera om man saluför substanser som
            är hälsovådliga. Vi får ju tillbaka det på annat håll när människor
            blir sjuka.
          </note>
          <note>
            Man måste alltså se till att dessa företag har olika inriktningar,
            och göra det som är bäst för individen och samhället. Det var
            det jag menade med de specifika egenskaperna. Man skall alltså
            ha generella regler, etiska och ekologiska, och sedan titta specifikt
            på företagen.
          </note>
          <note type="speaker">
            Anf. 165 DAG ERICSON (s) replik:
          </note>
          <note>
            Herr talman! Jag är säker på att jag aldrig nämnde ordet vinstmaximera
            i mitt anförande, Eva Goës. Det är inte det vi talar om. Däremot
            måste naturligtvis ekonomin i dessa företag i huvudsak kunna gå
            ihop för att de skall kunna fortsätta att verka i sina olika delar.
          </note>
          <note>
            Eva Goës nämnde i sitt anförande att hon inte kunde vara närvarande
            i utskottet, och det vet jag mycket väl. Av den anledningen har
            jag inte tidigare yrkat avslag på de två miljöpartimotionerna,
            vilket jag nu härmed gör. Jag yrkar alltså avslag på motionerna.
          </note>
          <note type="speaker">
            Anf. 166 EVA GOËS (mp) replik:
          </note>
          <note>
            Herr talman! Jag har nämnt tidigare att Miljöpartiet tycker att
            man skall föreskriva i lag att det skall finnas en generell policy.
            Därför tycker vi också att man skall återkomma efter att ha utrett
            detta, så att man finner lämpliga ägardirektiv för de olika företagen.
          </note>
          <note>
            Jag kan säga att detta är på gång redan i dag. Jag sitter med
            i energiöverläggningarna, och vi har lämnat in en begäran att
            få se över ägardirektiven just för
          </note>
          <note>
            Vattenfall. Det har nämligen hänt en hel del ganska konstiga
            saker hittills i det företaget - och det är statligt ägt. Vi skall
            naturligtvis vara med och påverka.
          </note>
          <note>
            Om man har lagt fast en policy och har ett syfte med den, som
            Ola Karlsson var inne på, kan man kritiskt granska företagen och
            sedan försöka åtgärda problemen. Det är det som är vitsen med
            denna typ av ägarpolicy. Varför skall vi ha statliga företag om
            vi inte skall kunna vara med och demokratiskt påverka utvecklingen
            av dem?
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 22 november.)
          </note>
          <note>
            13 § Tilläggsbudget för budgetåret 1995/96
          </note>
          <note>
            Föredrogs
          </note>
          <note>
            Finansutskottets betänkande 1996/97:FiU11
          </note>
          <note>
            Tilläggsbudget för budgetåret 1995/96 (prop.
          </note>
          <note>
            1996/97:1 delvis)
          </note>
          <note type="speaker">
            Anf. 167 PER BILL (m):
          </note>
          <note>
            Herr talman! Låt mig inledningsvis konstatera att
          </note>
          <note>
            Moderaterna har reserverat sig på fyra områden i denna tilläggsbudget,
            men för tids vinnande yrkar jag enbart bifall till reservation
            1.
          </note>
          <note>
            Enligt 9 kap. regeringsformen kan riksdagen för löpande budgetår
            på tilläggsbudget göra en ny beräkning av statsinkomster samt
            ändra och anvisa nya anslag. Detta har skett vid ett flertal tillfällen
            under innevarande budgetperiod. Men det här är första gången som
            man åtminstone på papperet visar en besparing.
          </note>
          <note>
            Herr talman! Jag skall koncentrera vår kritik angående tilläggsbudgeten
            till två områden: dels hur regeringen har tänkt sig att på ett
            vad den kallar flexibelt sätt använda anslaget till utveckling
            inom Östersjöregionen, dels till de nya byggsubventioner man tänker
            införa. Denna gång är byggsubventionerna riktade mot nya studentbostäder.
          </note>
          <note>
            När det gäller själva stödet till demokratisering kring Östersjön
            har vi moderater inga som helst invändningar. Däremot är vi starkt
            kritiska till att stödet skall kunna användas av regeringen precis
            som den vill. Vi anser att denna typ av stödinsatser skall redovisas
            i den normala budgeten och bli föremål för de avvägningar riksdagen
            gör här i kammaren. Därför bör detta anslag upplösas, och pengarna
            bör i stället föras över till det anslag som riksdagen beslutar
            om, dvs. anslagsramen för stöd till Central- och Östeuropa. Man
            höjer det med lika mycket som man tar bort från Östersjösatsningen.
            Därmed får riksdagen kontroll och ordning på dessa pengar.
          </note>
          <note>
            Att låta regeringen fritt få disponera anslaget till allehanda
            kortsiktiga subventioner och krediter till exportindustrin är
            mycket oroande. Ännu mer oroad blir jag när jag har sett, hört
            och läst att man tänker använda det t.ex. till att stödja livsmedelsindustriexport
            till Baltikum. Är det verkligen denna typ av center-sosse-politik
            där man satsar på att subventionera svensk livsmedelsindustri
            i Baltikum och därmed slå ut baltisk livsmedelsindustri som vi
            skall använda svenska skattepengar till?
          </note>
          <note>
            Herr talman! Dessutom strider detta förslag mot de redovisningsprinciper
            som bär upp den nya budgetlagen, vilken vi faktiskt fattade beslut
            om här i kammaren för bara några dagar sedan. Är det inte en aning
            pinsamt att redan nu bryta mot principerna i denna budgetlag?
          </note>
          <note>
            Herr talman! När det gäller byggsubventioner för uppförande av
            studentlägenheter kan vi moderater bara konstatera att Socialdemokraterna
            ingenting har lärt. Det är inte ytterligare statliga subventioner,
            regleringar, små paket hit och dit och ryckighet som gör att man
            får en sund bostadsmarknad. Nej, en sund bostadsmarknad och en
            bättre fungerande marknadsekonomi får man genom färre regleringar
            och färre subventioner och genom att se till att man får mer marknadsekonomi
            och mindre inblandningspolitik.
          </note>
          <note>
            Men det tycks inte Socialdemokraterna och Centerpartiet ha förstått.
          </note>
          <note type="speaker">
            Anf. 168 ROY OTTOSSON (mp):
          </note>
          <note>
            Herr talman! Det är bara drygt en månad kvar av budgetåret, så
            detta kanske inte är den största frågan vi har att behandla här
            i dag. Men det finns ändå några synpunkter på förslaget till tilläggsbudget
            som nu ligger på riksdagens bord.
          </note>
          <note>
            De gäller anslaget till Folkbildningsrådet. Vi har erfarit att
            det finns pengar över på anslaget till komvux i år. Vi menar att
            dessa delvis skulle kunna tas i anspråk av Folkbildningsrådet
            nästa år. Vi föreslår närmare bestämt att 45 miljoner kronor av
            kvarstående medel från komvux i år skulle kunna få användas nästa
            år av Folkbildningsrådet.
          </note>
          <note>
            Det skulle gå till folkhögskolor och studieförbund, där efterfrågan
            är större än vad det finns pengar för -
          </note>
          <note>
            alltså det motsatta förhållandet jämfört med komvux just nu.
            På det sättet skulle man få bättre användning för de redan anslagna
            pengarna. Jag yrkar därför bifall till reservation 4.
          </note>
          <note>
            Jag har också synpunkter på den här miljarden för
          </note>
          <note>
            Östersjösamarbetet. Det är bra att det satsas pengar på detta.
            Vi hade från Miljöpartiets sida gärna sett att det hade varit
            mer. Däremot är inte anslagskonstruktionen bra. Den strider uppenbarligen
            mot en antagen budgetlag, och det måste bli en ändring.
          </note>
          <note>
            Vi tycker också att den här miljarden borde kunna användas till
            investeringsbidrag för mottagningsanläggningar för oljespill och
            annat avfall. Det är ett förslag från Kristdemokraterna som vi
            har ställt upp på i reservation 2. Vi står självfallet bakom den
            också.
          </note>
          <note type="speaker">
            Anf. 169 DAN ERICSSON (kd):
          </note>
          <note>
            Herr talman! Jag tänker helt koncentrera mig på reservation 2
            i mitt inlägg. Den handlar ju om oljeföroreningarna i Östersjön.
            Vi har haft några debatter om det här de senaste åren. Vi har
            haft debatter, och under samma tid har utsläppen ökat dramatiskt.
            1995, förra året, var det 482 oljeutsläpp som drabbade Östersjön.
          </note>
          <note>
            Bara i år har jag vid tre tillfällen haft debatter om det här.
            Vi har föreslagit olika åtgärder, och vi har röstat i frågan här
            i kammaren. Den 21 februari hade vi ett förslag som avvisades
            med att man från regeringens sida sade att det pågår ett arbete
            för att förhindra oljeutsläpp. Den 29 maj hade vi återigen en
            omröstning. Då gällde det den nya havskonventionen
          </note>
          <note>
            - som i praktiken innebär att man sänker tröskeln för att begå
            miljöbrott med utsläpp av olja i exempelvis
          </note>
          <note>
            Östersjön. Då sades det från regeringspartiets sida att havsrättskonventionen
            måste få tid att verka.
          </note>
          <note>
            Den 28 augusti fick jag ett svar från miljöminister
          </note>
          <note>
            Anna Lindh angående just mottagningsanläggningar för oljespill
            på andra sidan Östersjön. I det svaret säger hon att det kommer
            att presenteras förslag till åtgärder under 1998.
          </note>
          <note>
            Herr talman! Man måste fråga sig: Vad är det här?
          </note>
          <note>
            Det händer alltså ingenting konkret. Man uttalar stolta deklarationer,
            som slutar i nya utredningar och i praktiken i ett intet.
          </note>
          <note>
            Utrikesutskottet säger i sitt yttrande att man inte skall detaljstyra
            den här Östersjömiljarden. Men det, herr talman, är ju nonsens!
            I samma andetag som man säger så, visar regeringen med sina förslag
            att man avsätter 50 miljoner kronor från Östersjömiljarden till
            svenskt jordbruk. Det är i och för sig angeläget med svenskt jordbruk,
            men det var väl inte riktigt så det var tänkt att de här pengarna
            skulle användas.
          </note>
          <note>
            Svenska lantbrukare behöver medel. Vi måste få ett miljöanpassat
            jordbruk. Men vore det inte angeläget att i det här läget prioritera
            det som faktiskt skull minska miljöföroreningarna i Östersjön?
            Det uppfattade jag att den här miljarden skulle användas till.
            Det skulle vara något konkret, något som direkt skulle få effekt
            så att vi kunde bryta den dramatiska kurvan av ökade oljeutsläpp
            och se till att det här stannar av och minskar, så att inte Östersjön
            fortsätter att vara det oljetråg det nu dessvärre är.
          </note>
          <note>
            Det är bra att Miljöpartiet och Vänsterpartiet stöder den här
            reservationen. Jag måste fråga mig varför inte också övriga partier
            vill göra det här i dag. Vi har haft den här debatten i flera
            år, och det händer ingenting konkret - tvärtom försämras situationen.
            Varför då inte ta några miljoner från denna miljard, som är tänkt
            just för Östersjösamarbete, för att göra något konkret för att
            minska utsläppen?
          </note>
          <note>
            Herr talman! Jag yrkar bifall till reservation 2. Jag vill samtidigt
            rikta en fråga till Socialdemokraternas talesman Sven-Erik Österberg.
            Varför kan man anslå
          </note>
          <note>
            50 miljoner kronor till svenskt jordbruk, alltså en form av detaljstyrning,
            men inte anslå några miljoner till en konkret insats för att stoppa
            oljeutsläppen i
          </note>
          <note>
            Östersjön?
          </note>
          <note type="speaker">
            Anf. 170 SVEN-ERIK ÖSTERBERG (s):
          </note>
          <note>
            Herr talman! I finansutskottets betänkande
          </note>
          <note>
            1996/97:FiU11 behandlar utskottet budgetpropositionens förslag
            om utgiftsökningar och utgiftsminskningar på tilläggsbudget till
            statsbudget för budgetåret
          </note>
          <note>
            1995/96.
          </note>
          <note>
            Betänkandet har föranlett sex reservationer och ett särskilt
            yttrande. Jag kommer längre fram i mitt anförande att kommentera
            en del av reservationerna.
          </note>
          <note>
            Utskottet biträder regeringens förslag att det reservationsanslag
            på 1 miljard kronor som riksdagen tidigare i år anvisat på tilläggsbudget
            för samarbete och utveckling inom Östersjöregionen skall få användas
            på ett mer flexibelt sätt. Åtgärder och projekt skall sålunda
            kunna stödjas inte bara med bidrag, utan också med lån och garantier
            - allt inom den ram som det anvisade anslaget utgör.
          </note>
          <note>
            Garantier skall kunna ställas ut till ett sammanlagt belopp på
            2 miljarder kronor, och regeringen skall helt eller delvis kunna
            avstå från att ta ut så höga avgifter som annars är befogat. I
            det senare fallet skall dock ett belopp motsvarande den subventionerade
            avgiften belasta anslaget.
          </note>
          <note>
            Utskottet anser det också som fullt rimligt och riktigt att återbetalade
            lånemedel m.m. skall kunna återföras till anslaget och tas i anspråk
            för nya stödprojekt m.m. Utskottet anser dock att denna ordning
            bara skall medges för år 1997. Fr.o.m. den 1 januari
          </note>
          <note>
            1998 bör emellertid en strikt bruttoredovisning tilllämpas, då
            eventuella återbetalningar av lån m.m. bör tas upp som inkomster
            på statsbudgeten. Utskottet gör ett tillkännagivande i denna fråga,
            något som det är viktigt att poängtera i detta sammanhang.
          </note>
          <note>
            Mot det förslag till hantering som utskottsmajoriteten kommit
            med på denna punkt, har Moderaterna reserverat sig. De anser i
            enlighet med sin reservation att det inte behövs särskilda Östersjöpengar,
            utan att insatser inom detta område skulle kunna finansieras via
            den anslagsram som gäller för stöd till Centraloch östeuropa,
            som dock skulle förstärkas med denna
          </note>
          <note>
            Östersjömiljard.
          </note>
          <note>
            Jag tycker att det finns all anledning att på denna punkt poängtera
            vikten av det initiativ som givit Sverige en nyckelroll i det
            samlade Östersjöområdet. Vår statsminister utsågs vid Visbykonferensen
            till den samlande kraften i detta projekt. Det har dessutom på
            olika sätt verifierats att Sveriges samlade riksdag genom sina
            partier tycker att Östersjöarbetet är viktigt. Det antyder också
            Moderaterna i sin reservation.
          </note>
          <note>
            För att ytterligare markera Sveriges höga ambition inom detta
            område, faller det sig ganska naturligt för oss i utskottsmajoriteten
            att stödet och de pengar som avsetts härför då också får markeras
            på en egen utgiftspost.
          </note>
          <note>
            Jag vill i någon mån också bemöta den reservation som inlämnats
            av Vänsterpartiet, Miljöpartiet och
          </note>
          <note>
            Kristdemokraterna. Där föreslår man att riksdagen redan nu, vid
            detta tillfälle, markerar av en viss del av
          </note>
          <note>
            Östersjöanslaget till oljesanering eller förhindrande av oljeutsläpp.
          </note>
          <note>
            Det finns anledning att påpeka att denna Östersjömiljard ganska
            fritt skall få disponeras av regeringen för angelägna åtgärder
            inom hela Östersjöområdet.
          </note>
          <note>
            Dessa åtgärder kan säkert mycket väl sammanfalla med den inriktning
            som dessa partier föreslår i sin reservation. Men det skulle vara
            fel om riksdagen redan vid detta tillfälle skulle markera av vissa
            poster inom Östersjöanslaget.
          </note>
          <note>
            Det måste ligga inom regeringens ansvarsområde att disponera
            dessa pengar på ett klokt sätt inom de fem områden som framförts:
            svensk exportindustri, energisystem, ömsesidigt kunskapsutbyte,
            stärkt infrastruktur, samarbete för att skydda miljön runt Östersjön
            - i synnerhet när det gäller det senare kan detta med oljespill
            mycket väl passa in - samt att öka handeln och investeringarna
            och i övrigt stärka samarbetet mellan stater och näringsliv i
            Östersjöregionen.
          </note>
          <note>
            Vi vet dessutom att den samlade Östersjökonferensen i Visby ansåg
            att den mest angelägna punkten var att bekämpa den ekonomiska
            brottsligheten, framför allt i det forna öst.
          </note>
          <note>
            Moderaterna reserverar sig också mot regeringens och finansutskottets
            förslag att avsätta 100 miljoner kronor under förutsättning att
            ett tekniskt forskningsinstitut kan startas i Göteborg.
          </note>
          <note>
            Utskottet anser här att det är viktigt att knyta samman den teoretiska
            högskolan med det praktiska näringslivet under ett nytt tak. Det
            är en verksamhet som huvudsakligen skall finansieras av staten
            men också genom direkta insatser från näringslivet. Förslaget
            skall utredas, och utskottet föreslår i detta betänkande att 100
            miljoner kronor anslås under förutsättning att verksamheten förverkligas.
          </note>
          <note>
            Regeringens förslag om ett tillfälligt investeringsbidrag för
            anordnande av studentbostäder tillstyrks till allra största delen.
            Betänkandet innehåller dock ett tillkännagivande med anledning
            av bostadsutskottets yttrande, som har innebörden att inga utbildningsorter
            skall fråntas möjligheten att få detta tillfälliga stöd.
          </note>
          <note>
            Även universitetsorter och större högskoleorter berörs till vissa
            delar av den högskolesatsning som denna kammare tidigare beslutat
            om.
          </note>
          <note>
            Mot detta har Moderaterna reserverat sig och anser i princip
            att bostäder, såväl studentbostäder som andra bostäder, inte skall
            subventioneras. Det är en ganska hurtfrisk tanke, vars praktiska
            genomförande skulle orsaka många problem, inte minst för de tänkta
            boende.
          </note>
          <note>
            Ett stöd av den sort som föreslås i betänkandet grundar sig på
            det enkla faktum att utskottsmajoriteten vill förenkla för de
            orter som nu genom högskolesatsningen får ett ökat elevunderlag,
            med följden att elevbostäder måste tas fram mycket snabbt.
          </note>
          <note>
            Det kan heller inte anses som helt fel att byggandet av elevbostäder
            kommer i gång snabb med tanke på de problem som hela byggsektorn
            dras med. Ytterst får också stödet till följd att de elevbostäder
            som kommer att produceras kan hyras ut till ett rimligare pris
            för hyresgästen än vad som blivit fallet om stöd saknats.
          </note>
          <note>
            Risken är dessutom mycket stor att bristen på studentbostäder
            i annat fall kan bli ett allvarligt hot mot högskolans expansion
            inom vissa delar av vårt land.
          </note>
          <note>
            Till sist vill jag ge några kommentarer om Folkbildningsrådet
            och extra stöd till bl.a. bildningsförbund.
          </note>
          <note>
            I den stora utbildningsproposition, som också riksdagen fattade
            beslut om tidigare under året, gavs ett stort utrymme för bl.a.
            bildningsförbunden att kunna ta del av den stora utbildningssatsningen.
            Liksom utbildningsutskottet har majoriteten funnit att detta mycket
            väl bör räcka till. Därför har vi inte anammat synpunkterna i
            den motion som lämnats in av bl.a. Miljöpartiet.
          </note>
          <note>
            Herr talman! Med dessa ord vill jag yrka bifall till utskottets
            hemställan i dess helhet samt yrka avslag på samtliga reservationer
            och det särskilda yttrandet.
          </note>
          <note type="speaker">
            Anf. 171 DAN ERICSSON (kd) replik:
          </note>
          <note>
            Herr talman! Sven-Erik Österberg sade att det har tagits initiativ
            som gett Sverige en nyckelroll i Östersjösamarbetet. Men varför
            då inte använda denna nyckelroll och göra någonting konkret? Vi
            befinner oss i slutet av året, men här har man möjlighet att faktiskt
            göra något konkret, som direkt skulle innebära att vi minskade
            miljöbelastningen på Östersjön.
          </note>
          <note>
            Sven-Erik Österberg sade också att meningen är att man ganska
            fritt skall få disponera den här Östersjömiljarden i hela området.
            Det är kanske bra. Men
          </note>
          <note>
            Österberg måste vara medveten om vad hans egen regering skriver,
            nämligen att man redan nu specialdestinerar 50 miljoner till jordbruket
            i Sverige. Det är väl inte att fritt disponera pengarna i hela
            området?
          </note>
          <note>
            Jag vet inte om detta var den goda tanken bakom
          </note>
          <note>
            Östersjömiljarden.
          </note>
          <note>
            Vi har fört debatten om att förhindra oljeutsläpp och lagt fram
            förslag på riksdagens bord under ett antal år. Förslagen har röstats
            ned, under ständigt prat: Det kommer att hända. Det finns utredningar.
            Så småningom blir det. Prat, prat, prat!
          </note>
          <note>
            Samtidigt ökar antalet oljeutsläpp hela tiden dramatiskt. Det
            händer ingenting! Varför nu inte göra slag i saken och faktiskt
            använda några miljoner till en konkret miljöinsats som gagnar
            hela Östersjöområdet?
          </note>
          <note>
            Jag fick inget svar på frågan om varför det var viktigt med 50
            miljoner till svenskt jordbruk. Varför kan man inte satsa några
            miljoner på att rena Östersjön?
          </note>
          <note type="speaker">
            Anf. 172 SVEN-ERIK ÖSTERBERG (s) replik:
          </note>
          <note>
            Herr talman! Har man ställt upp på att regeringen fritt skall
            disponera pengarna inom de områden man har bestämt när det gäller
            Östersjösamarbetet, vore det konstigt om man här nu ganska sent
            skulle gå in och märka en del pengar och säga att de skall användas
            till just oljespill, som Dan Ericsson föreslog.
          </note>
          <note>
            Detta torde väl ligga inom regeringens beslutsram.
          </note>
          <note>
            Det faller också under en av de fem punkterna, nämligen "Miljösatsningar,
            osv". Jag förutsätter att regeringen själv har en ganska klar
            uppfattning om vad dessa pengar skall användas till. Regeringen
            tycker nog också att det är viktigt att ha ett bra vatten i Östersjön,
            vilket har nämnts i olika fall.
          </note>
          <note>
            Man kan lämna ansvaret till regeringen att disponera pengarna
            under de förutsättningar som utskottsmajoriteten föreslår i betänkandet.
            Regeringen kommer nog att handla på ett förnuftigt sätt, även
            på det område som Dan Ericsson talar så varmt för i denna kammare.
          </note>
          <note type="speaker">
            Anf. 173 DAN ERICSSON (kd) replik:
          </note>
          <note>
            Herr talman! Dessvärre, Sven-Erik Österberg, kan vi inte lämna
            detta till regeringen. Vi har ju hört deklarationer under flera
            års tid om att det här är viktigt, att vi skall göra något åt
            det och att vi måste få en satsning här.
          </note>
          <note>
            Men vad händer? Ingenting konkret! Man tillsätter en ny utredning.
            År 1998 skall man presentera nya förslag. Men det är ju inte det
            som behövs! Man vet ju precis hur man skall hantera just det här
            problemet
          </note>
          <note>
            - genom att bygga dessa anläggningar. Länderna i
          </note>
          <note>
            Baltikum, t.ex., har inte resurser för att klara av det, så det
            vore ett perfekt ändamål för just dessa medel.
          </note>
          <note>
            Men i stället väljer regeringen att avsätta pengar från den här
            miljarden till svenskt jordbruk. Återigen:
          </note>
          <note>
            Jag har inte fått svar på frågan varför.
          </note>
          <note>
            Österberg sade att regeringen skall disponera pengarna fritt,
            men det gör man inte. Man anvisar faktiskt redan nu hur pengarna
            skall användas - en del skall gå till svenskt jordbruk. På den
            punkten är Österberg beredd att acceptera en detaljstyrning. Men
            när vi skall försöka göra något konkret för Östersjön bör vi överlåta
            det åt regeringen - samma regering som inte har lyckats åstadkomma
            någonting på just detta område. Det går inte ihop.
          </note>
          <note type="speaker">
            Anf. 174 SVEN-ERIK ÖSTERBERG (s) replik:
          </note>
          <note>
            Herr talman! Jag håller med om att oljespill är en viktig fråga.
            Om det vore som Ericsson säger att regeringen vet precis hur man
            skall göra, skulle det vara ganska onödigt att utreda frågan.
            Men man har kommit till slutsatsen att problemet med hur man handhar
            oljespill i Östersjöområdet kanske är mer komplicerat än vad Ericsson
            antyder här. Därför vill man göra en närmare utredning av detta
            och se hur det skall gå till och hur man kan samverka i frågan
            om oljespillet.
          </note>
          <note>
            Det är kanske litet tidigt att säga att ingenting har hänt. Östersjömiljarden
            har ju inte börjat verka ännu, utan den skall börja verka 1997.
            Därför är det att föregå det hela att säga att ingenting kommer
            att hända. Vad vet vi just i denna stund om den fråga Ericsson
            tar upp? Som jag sade tidigare kommer regeringen nog att hantera
            detta på ett förnuftigt sätt.
          </note>
          <note>
            Man har redan utsett jordbruket som ett viktigt område att kunna
            placera litet av pengarna i. Det finns också ett samband mellan
            svenskt jordbruk och livsmedelsfrågan i Baltikum. Man har ansett
            att det är ett viktigt område och därför redan prioriterat det.
          </note>
          <note type="speaker">
            Anf. 175 PER BILL (m):
          </note>
          <note>
            Herr talman! Låt mig börja med det positiva. Jag tycker faktiskt
            att de tongångar vi nu hör om de baltiska staterna är positiva.
            Det är inte så länge sedan som socialdemokratiska ministrar på
            fullt allvar hävdade att de baltiska staterna aldrig hade varit
            ockuperade. Därför är det mycket positivt att se att det nu finns
            ett intresse för demokratierna i Baltikum.
          </note>
          <note>
            Men sedan har vi den här miljarden. Sven-Erik
          </note>
          <note>
            Österberg säger att regeringen nog fixar det här på ett förnuftigt
            sätt. Vi kan inte här i riksdagen dunka i väg miljarder till regeringen
            och säga det sköter den säkert på ett förnuftig sätt.
          </note>
          <note>
            Sven-Erik Österberg svarade inte på min fråga.
          </note>
          <note>
            Det är bara några dagar sedan vi klubbade igenom en ny budgetlag.
            Det här strider definitivt mot denna. Är inte det en aning pinsamt?
          </note>
          <note>
            Låt mig sedan säga något väldigt snabbt om Göteborg. Är det inte
            litet märkvärdigt att göra detta just i denna stad som ju är känd
            för Chalmers Tekniska högskola, en av spjutspetsarna inom teknik
            i Sverige?
          </note>
          <note>
            Det känns litet märkligt. Det är som om ni skulle starta en ny
            statlig handelshögskola på Sveavägen i
          </note>
          <note>
            Stockholm. Det känns som om det är fel ställe.
          </note>
          <note>
            Slutligen vill jag ta upp bostadssubventionerna.
          </note>
          <note>
            Ibland är det svårt att säga vilken marknad i Sverige som fungerar
            sämst på grund av den socialdemokratiska sammanblandningsekonomin,
            men ganska många skulle nog ända lägga sin röst på bostadspolitiken
            och bostadsmarknaden. Där plöjer vi ned ca 40
          </note>
          <note>
            miljarder varje år i bostadssubventioner.
          </note>
          <note type="speaker">
            Anf. 176 SVEN-ERIK ÖSTERBERG (s):
          </note>
          <note>
            Herr talman! Låt mig börja med budgetlagen.
          </note>
          <note>
            Fattar man beslut om en budgetlag är det också mycket viktigt
            att man följer den. Däremot finns det ibland skäl till att regeringen
            eller riksdagen kan besluta om undantag om man finner att det
            är en bra lösning. Detta har utskottsmajoriteten tyckt i detta
            fall. Men vi gör också ett tillkännagivande, som jag sade i mitt
            huvudanföranden, att fr.o.m. 1998 skall detta falla inom ramen
            för vad budgetlagen beskriver.
          </note>
          <note>
            Jag tycker att det är en ganska skarp markering från vår sida
            i den här frågan. Men fram till dess har det funnits argument
            för att den här miljarden kan disponeras på det sätt som har angetts
            och inom de fem utgiftsområden som jag tidigare nämnde.
          </note>
          <note>
            Sedan gällde det Göteborg och det nya tekniska institutet. Den
            teoretiska högskolan finns där, och vi vet att vi har näringslivet
            där. Men vi vet också att det finns efterfrågan på en teknisk
            högskoleutbildning som är mer knuten till den praktiska verksamheten
            ute i industrierna och näringslivet. Den skall inte ses som någon
            konkurrent till Chalmers. Jag vet att Per Bill värnar om Chalmers
            Tekniska högskola i allra högsta grad, och det är väl bra. Det
            här skall inte konkurrera, utan det är ett komplement så att vi
            kan ge ännu bättre utbildning och ännu bättre förutsättningar
            för den tekniska utbildningen.
          </note>
          <note type="speaker">
            Anf. 177 PER BILL (m):
          </note>
          <note>
            Herr talman! För att vi skall kunna få en budgetlag som verkligen
            efterlevs, tycker jag åtminstone att bläcket skall torka på lagen
            innan vi börjar att bryta mot den.
          </note>
          <note type="speaker">
            Anf. 178 SVEN-ERIK ÖSTERBERG (s):
          </note>
          <note>
            Herr talman! Jag ser det inte som ett brott. Det är inget brott.
            Riksdagen kan alltid fatta det beslut som riksdagen vill inom
            de ramar som finns. Detta faller inom de ramar som finns. Det
            är inget brott. Som jag sade tidigare är det däremot viktigt att
            ha vissa regler som vi skall leva upp till. Därför gör vi också
            ett tillkännagivande att fr.o.m. 1998 gäller detta. Jag har redan
            tidigare svarat på frågan.
          </note>
          <note>
            Jag skall också kommentera detta med bostadssubventioner. Det
            är alltid en diskussion om detta. Vi har kraftigt ökat antalet
            högskoleplatser, och man vet att det kommer att bli kärvt med
            bostäder till studenterna. Därför finns det en statlig vilja att
            stödja just den verksamhet för att snabbt få fler studentbostäder.
          </note>
          <note>
            Även utskottsmajoriteten har tyckt att det finns anledning till
            det.
          </note>
          <note>
            Det förekommer ju en rad andra subventioner till näringsliv,
            anställningsstöd osv. Näringslivet självt är ju ganska piggt på
            att påpeka att de inte vill ha dessa stöd, men när man sedan går
            runt husknuten tar de emot dem med tacksamhet och använder dem
            i sin verksamhet. Det är ofta så det fungerar.
          </note>
          <note>
            Detta är riktat till studenterna som får bostäder.
          </note>
          <note>
            Det är riktad till högskolorna. Jag tycker att det känns angeläget
            att kunna stödja detta. På många platser ute i landet har antalet
            utbildningsplatser förstärkts. Nu får man också en möjlighet att
            använda dessa platser genom att man kan ta in elever och erbjuda
            dem bostäder.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 22 november.)
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1996/97:55 Kapitaltillskott till AmuGruppen AB
          </note>
          <note>
            Förslag
          </note>
          <note>
            1996/97:RR4 Riksdagens revisorers förslag angående stödet till
            rennäringen
          </note>
          <note>
            Meddelande om proposition 1996/97:55
          </note>
          <note>
            Förste vice talmannen meddelade att vid morgondagens plenum skulle
            talmannen föreslå att motionstiden för proposition 1996/97:55
            skulle förkortas till sju dagar.
          </note>
          <note>
            15 § Anmälan om interpellation
          </note>
          <note>
            Anmäldes att följande interpellation framställts den 20 november
          </note>
          <note>
            1996/97:76 av Beatrice Ask (m) till utbildningsministern
          </note>
          <note>
            Tillträde till högskolan
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 26 november.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
            den 19 november
          </note>
          <note>
            1996/97:95 av Birgitta Gidblom (s) till socialministern
          </note>
          <note>
            Kosmetikatester på djur
          </note>
          <note>
            1996/97:96 av Birgitta Gidblom (s) till socialministern
          </note>
          <note>
            Äggdonation
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 26 november.
          </note>
          <note>
            17 § Kammaren åtskildes kl. 22.46.
          </note>
          <note>
            Förhandlingarna leddes av talmannen från sammanträdets början
            t.o.m. 5 §
          </note>
          <note>
            anf. 18 (delvis), av förste vice talmannen därefter t.o.m. anf.
            51
          </note>
          <note>
            (delvis), av tredje vice talmannen därefter t.o.m.anf. 87
          </note>
          <note>
            (delvis), av talmannen därefter t.o.m. 11 § anf. 132 (delvis)
          </note>
          <note>
            och av förste vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
