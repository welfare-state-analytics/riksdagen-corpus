<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199697</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199697</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199697--31</head>
          <docDate when="1996-11-21">1996-11-21</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------
          </note>
          <note>
            1 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Yrkadet om misstroendeförklaring mot statsminister
          </note>
          <note>
            Göran Persson
          </note>
          <note>
            2 § Avsägelse
          </note>
          <note>
            Talmannen meddelade att Susanne Eberstein (s)
          </note>
          <note>
            avsagt sig uppdraget som suppleant i OSSE-
          </note>
          <note>
            delegationen.
          </note>
          <note>
            Kammaren biföll denna avsägelse.
          </note>
          <note>
            3 § Hänvisning av ärenden till utskott och beslut om förkortad
            motionstid
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1996/97:55 Kapitaltillskott till Amu-gruppen AB till finansutskottet
          </note>
          <note>
            Kammaren biföll talmannens förslag att motionstiden för ovanstående
            proposition skulle förkortas till sju dagar och därmed utgå onsdagen
            den 27 november.
          </note>
          <note>
            Förslag
          </note>
          <note>
            1996/97:RR4 till jordbruksutskottet
          </note>
          <note>
            4 § Utgiftsramar och beräkning av statsinkomsterna
          </note>
          <note>
            Föredrogs
          </note>
          <note>
            Finansutskottets betänkande 1996/97:FiU1
          </note>
          <note>
            Utgiftsramar och beräkning av statsinkomsterna
          </note>
          <note>
            (prop. 1996/97:1 delvis, 1996/97:17, 1996/97:19,
          </note>
          <note>
            1996/97:21 och 1996/97:40)
          </note>
          <note>
            Övergripande frågor
          </note>
          <note type="speaker">
            Anf. 1 BO LUNDGREN (m):
          </note>
          <note>
            Fru talman! Den nya budgethanteringen tillämpas nu för första
            gången i riksdagen. Syftet är att uppnå och vidmakthålla balans
            och stabilitet i statens finanser och att få en ökad trovärdighet
            för detta mål, vilket stärker förutsättningarna för lägre räntor.
            Det är därför mycket oroande att Socialdemokraterna och
          </note>
          <note>
            Centern, som formar majoritet för det förslag riksdagen skall
            behandla, redan denna första gång bryter mot de skrivna och oskrivna
            reglerna. De kraftiga överskridanden som nu förutses på arbetsmarknadspolitikens
            område också för 1996, i storleksordningen
          </note>
          <note>
            15 miljarder kronor, finansieras inte, utan täcks genom att inkomstutvecklingen
            blir bättre än annars, mot de principer som gäller för den nya
            budgethanteringen.
          </note>
          <note>
            I arbetsmarknads- och finansutskotten har vi diskuterat frågan
            om arbetslöshetsförsäkring. De regler som beslutades den 12 juli
            i år rivs upp. Någon finansiering är inte fastställd. Det skapar
            osäkerhet för dem det gäller och det skapar osäkerhet om budgethanteringen.
            Problem finns också när det gäller hur bostadsbidragen skall utformas
            och finansieras.
          </note>
          <note>
            I går fick riksdagen en proposition om ett kapitaltillskott till
            AMU, arbetsmarknadsutbildning, på
          </note>
          <note>
            600 miljoner kronor, och man förutser att det kan krävas ytterligare
            pengar. Men det finns ingen finansiering. För några dagar sedan
            talade Jörgen Andersson, inrikesministern, om nya åtaganden i
            storleksordningen 8 miljoner kronor, men inte om finansiering.
            Den utredning om bostadspolitiken som avlämnats innebär ökade
            kostnader, ofinansierade sådana, på i storleksordningen 7 miljarder
            kronor.
          </note>
          <note>
            Utgiftstrycket ökar. Vi riskerar att få en minskad trovärdighet
            i ett läge där trovärdigheten måste förstärkas när det gäller
            en långsiktigt hållbar sanering av de offentliga finanserna. Samtidigt
            ökar detta virrvarr, dessa ändringar fram och tillbaka och den
            bristande finansieringen också osäkerheten för vanliga hushåll,
            som är beroende av stabila regler. Det är inte bara de finansiella
            marknaderna, de som skapar förutsättningar för högre eller lägre
            räntor, som behöver denna säkerhet, också hushållen behöver den.
          </note>
          <note>
            Motsvarande kritik kan riktas mot regeringen när det gäller de
            medel som valts för att uppnå budgetbalans. Det är självklart
            bra att socialdemokraterna under sommaren 1994 tvangs inse att
            det var nödvändigt att fullfölja den budgetsanering som den borgerliga
            regeringen hade inlett. Men trots att problemet med den bristande
            budgetbalansen var att de offentliga utgifterna i Sverige var
            för stora och inte att skatterna var för låga - de var redan då
            förhållandevis höga - valde man huvudsakligen skattehöjningar
            på arbete, företagande och fastigheter; skattehöjningar på ungefär
            90 miljarder netto, efter en del skattesänkningar i storleksordningen
            80 miljarder kronor.
          </note>
          <note>
            Detta har försvårat budgetsaneringen. Genom effekten av skattehöjningarna
            på ekonomin har det krävts mer omfattande åtgärder än vad som
            annars skulle ha krävts, vilket naturligtvis har påverkat hushållens
            ekonomi. Tillväxtkraften försvagades, och vi har sett hur massarbetslösheten
            nu håller på att permanentas, hur bidragsberoendet ökar.
          </note>
          <note>
            Statsbudgeten är emellertid inte bara en sammanställning av statens
            inkomster och statens utgifter.
          </note>
          <note>
            Statsbudgeten är också ett dokument som ger uttryck för politisk
            vilja och förmåga. Sverige befinner sig i dag i en politisk kris
            som i sin tur lett till en ekonomisk och social kris. Arbetslösheten
            fortsätter att vara hög. Arbetsmarknadsstyrelsens prognoser, som
            redovisades i går, tyder på en arbetslöshet som t.o.m. kan bli
            något högre nästa år än i år. Det drabbar naturligtvis dem som
            är arbetslösa med all kraft - bristande självkänsla, sämre ekonomi.
            Men det drabbar alla oss andra också i form av mycket stora kostnader
            för att människor inte tillåts arbeta, för att människor behöver
            bidrag för att klara sin försörjning.
          </note>
          <note>
            Enligt statsministern är kostnaden ungefär 10
          </note>
          <note>
            miljarder per procentenhet arbetslös. Bakom den procentenheten
            döljer sig ungefär 40 000 människor.
          </note>
          <note>
            10 miljarder omräknat på den totala arbetslöshet vi har är 125
            miljarder kronor, eller omräknat per hushåll i genomsnitt 30 000
            kr. Varje svenskt hushåll tyngs alltså ekonomiskt med 30 000 kr
            därför att så många människor har tvingats in i arbetslöshet.
            Det bidrar naturligtvis till att också de drabbas av ett ökat
            bidragsberoende. Därmed minskar den sociala tryggheten för många
            människor.
          </note>
          <note>
            Det är inte märkligt heller. Man valde ju medlet stora skattehöjningar.
            Det har lett till att - jag tar ett exempel - ett vårdbiträde
            i Katrineholm av sin arbetsinkomst betalar 65 % i skatt och får
            själv behålla
          </note>
          <note>
            35 %. Det andra tas om hand av politiker i kommun, landsting
            och staten. För hennes eller hans räkning skall de sedan förvalta
            de pengarna på ett sätt som han eller hon tycker är bra. Så har
            det ju inte blivit. Vi har sett hur skatterna har stigit, hur
            bidragen minskat och vårdköerna ökat. Den modell som har valts
            och som ligger till grund för majoritetens budgetförslag håller
            inte. Den leder till ökat bidragsberoende och social otrygghet.
          </note>
          <note>
            Det är ganska givet att den alltför svaga tillväxten och kostnaderna
            för arbetslösheten tränger ut andra angelägna ändamål. Utan en
            tillräcklig tillväxt är förutsättningarna för offentliga åtaganden
            på vårdområdet sämre. Utan tillväxt och med stora kostnader för
            arbetslösheten är det svårare att få fram resurser för stöd till
            dem som verkligen behöver det gemensamma stödet.
          </note>
          <note>
            Men, fru talman, det behöver inte vara på det viset. Det går
            att skapa förutsättningar för en annan och bättre utveckling.
            Men då krävs också en annan och bättre politik. För oss moderater
            finns tre viktiga uppgifter, som avspeglas i vårt budgetalternativ:
          </note>
          <note>
            För det första gäller det att skapa goda förutsättningar för
            tillväxt, nya jobb och en god standardutveckling.
          </note>
          <note>
            För det andra gäller det att öka de svenska hushållens ekonomiska
            självständighet och därmed minska deras bidragsberoende och öka
            deras sociala trygghet.
          </note>
          <note>
            För det tredje gäller det att se till att de uppgifter som måste
            lösas gemensamt av det allmänna också kan lösas på ett bra sätt.
          </note>
          <note>
            Den första uppgiften kräver en insikt om var tillväxt och jobb
            skapas. Det förefaller att finnas en enighet bland de politiska
            partierna och bland många andra om att det är ute i företagen
            runt om i Sverige som denna tillväxt och dessa jobb kan skapas.
            Därav följer att det gäller att skapa goda förutsättningar för
            företagare - inte sämre förutsättningar. Den politik som har förts
            har inneburit sämre momsregler. Det allra senaste är att företagen,
            vilket drabbar de mindre företagen mest, skall bära inte två utan
            fyra veckors sjukperiod för de anställda utan ersättning från
            den stat som tar in de pengar vi betalar i sjukförsäkringsavgift.
            Man lägger ändå kostnaden på företagen. Det finns en mängd andra
            exempel. Var och en torde inse att en dubbel skatt på investeringar
            och kapitalbildning inte leder till tillväxt och nya jobb i den
            omfattningen att massarbetslösheten kan pressas tillbaka.
          </note>
          <note>
            Det som behövs är tvärtom lägre skatter. Det krävs också enklare
            och moderna regler för arbetsmarknaden. Vi skall naturligtvis
            inte skapa en situation där forskare i Sverige som ägnar sig åt
            att skapa förutsättningar för kvalificerade svenska företag inom
            medicin och teknik inte har en chans att utvecklas på det sätt
            vi hoppas, vilket skulle ge nya jobb och bättre betalda arbeten
            med högre löner i framtiden. Många hundra forskare skriver, retas
            och känner sig besvikna
          </note>
          <note>
            - inte för sin egen skull, utan för allas vår skull -
          </note>
          <note>
            därför att vi försämrar förutsättningarna för de jobb som behövs
            och för den standardutveckling som så väl behövs i Sverige.
          </note>
          <note>
            Vad gäller utbildning talar man mest om nya platser och betydligt
            mindre om den kvalitet som behövs för att jobb skall växa fram
            och bli högbetalda.
          </note>
          <note>
            Tillbaka till skatterna! Extra marginalskatter som gör att stora
            svenska företag funderar på att lägga mer av utveckling och forskning
            utomlands är inga värnskatter. Det är skatter som tvärtom försvårar
            möjligheterna för jobb och tillväxt.
          </note>
          <note>
            Det är roligt att se att fler och fler börjar inse att höga skatter
            på arbete är förödande. I går instämde
          </note>
          <note>
            TCO-ekonomer i en debattartikel i vad TCO:s ordförande sade förra
            veckan, dvs. att höga skatter på arbete försämrar förutsättningarna
            för nya jobb. Man tror att lägre skatter på arbete kan ge nya
            jobb. Det är också den politik vi moderater driver.
          </note>
          <note>
            För att gå över till den andra uppgiften vill jag säga att de
            skattesänkningar vi förespråkar inte bara syftar till att skapa
            förutsättningar för tillväxt och nya jobb. De syftar i minst lika
            hög grad till att göra hushållen självständiga och minska bidragsberoendet.
          </note>
          <note>
            Låt oss gå tillbaka till vårdbiträdet i Katrineholm.
          </note>
          <note>
            Vad innebär det att han eller hon får betala 65 % i skatt, vilket
            vi i riksdagen, fullmäktige i Katrineholm och landstinget i Sörmland
            beslutar om? Det innebär att han eller hon blir beroende av att
            vi löser uppgifterna så bra som vi har lovat. Vi lovade trygga
            pensioner, men nu är hela pensionssystemet i stöpsleven, och vi
            får inga besked av socialdemokraterna. De skjuter på frågan.
          </note>
          <note>
            Vi lovade en bra vård, men vi ser att människor är rädda för
            att vården inte blir så bra som är nödvändigt. Vi lovade barnomsorg
            åt alla, men det klarar inte kommunerna. Man bli utlämnad, när
            man inte har en egen ekonomisk självständighet, till att andra
            skall lösa problem. När politiker inte kan klara åtagandena finns
            inga alternativ.
          </note>
          <note>
            Det märkliga och paradoxala är att det finns alternativ för vissa
            människor. Men det gäller inte för normala inkomsttagare. Det
            gäller för dem som har så stora inkomster att de har möjlighet
            att först betala skatten och sedan själv välja vad de vill när
            det gäller vård och omsorg. För vanliga människor krävs det rejäla
            skattesänkningar, framför allt på arbete, för att vi skall han
            en chans att få den självständighet som gör att vi får en social
            trygghet.
          </note>
          <note>
            Det är därför vi föreslår sänkta egenavgifter och sänkt kommunalskatt
            finansierad av staten. Det är därför vi föreslår ett grundavdrag
            vid den kommunala beskattningen för varje barn. Det är därför
            vi kritiserar de våldsamma fastighetsskattehöjningarna, som slår
            blint och drabbar vissa hushåll så hårt att de faktiskt riskerar
            att tvingas från hus och hem.
          </note>
          <note>
            Det är fruktansvärt att Socialdemokraterna och
          </note>
          <note>
            Centern inte ens har varit beredda att diskutera att i avvaktan
            på utredningar göra något ytterligare för att lindra. För oss
            moderater är det viktigt att sänka fastighetsskatten och slopa
            bestämmelsen om hälften av markvärdet som underlag för fastighetsskatt.
          </note>
          <note>
            Den tredje uppgiften är också viktig. Vi måste slå fast att det
            finns en del saker som måste lösas gemensamt. Det gäller sjukvården.
            Vi måste garantera att de människor som har stort vårdbehov också
            får en bra vård, och att äldre människor får en vettig och värdig
            äldreomsorg. Det är viktiga gemensamma uppgifter.
          </note>
          <note>
            Genom den politik som förs urholkas möjligheterna att uppfylla
            de målen. För oss är de oerhört väsentliga.
          </note>
          <note>
            Människor måste känna sig trygga till liv och lem.
          </note>
          <note>
            Då kan vi inte urholka resurserna till Polisen eller till rättsväsendet
            över huvud taget. Att se i TV hur MC-
          </note>
          <note>
            gäng och andra håller på är fruktansvärt. Det upprör och oroar
            människor. Vi får inte urholka en av de grundläggande uppgifterna
            för staten, dvs. att garantera människornas trygghet till liv
            och lem.
          </note>
          <note>
            Vi skall naturligtvis inte, för att ta ytterligare ett exempel,
            urholka möjligheten att stötta dem som verkligen behöver gemensamt
            stöd av annat slag - de handikappade, föräldralösa barn och änkor
            som har sina pensioner efter sina män.
          </note>
          <note>
            Det är förvånande att Socialdemokraterna och
          </note>
          <note>
            Centern väljer att prioritera sänkta änkepensioner i ett läge
            då man samtidigt ger 40 miljoner till LO och 30
          </note>
          <note>
            miljoner till de politiska partierna. Det skulle vara intressant
            att höra Erik Åsbrink förklara hur man kan stå för en sådan prioritering.
          </note>
          <note>
            Fru talman! Vi moderater vill skapa förutsättningar för ett Sverige
            där människor och företag tillåts växa, där arbetslösheten steg
            för steg pressas tillbaka, där skatterna sänks så att man kan
            leva på sin lön och där pensioner till föräldralösa barn och till
            änkor prioriteras före bidrag till LO och politiska partier.
          </note>
          <note>
            (Applåder)
          </note>
          <note type="speaker">
            Anf. 2 ANNE WIBBLE (fp):
          </note>
          <note>
            Fru talman! Folkpartiet har låtit fråga ganska många människor
            vad de tror om regeringens möjlighet att pressa ned arbetslösheten.
            Ingen tror på detta.
          </note>
          <note>
            9 personer av 10 tror att regeringen misslyckas. 1 av
          </note>
          <note>
            100 tror att regeringen kommer att klara det. Det finns alltså
            egentligen ingen som tror på regeringens politik i denna den viktigaste
            inrikespolitiska frågan.
          </note>
          <note>
            Från TCO och Företagarna kom det i går en väldigt skarp kritik.
            Regeringen och Centern ägnar sig åt att finansiera arbetslösheten,
            i stället för att bekämpa den. AMS gav i går en väldigt dyster
            prognos. Den totala arbetslösheten stiger litet grand nästa år
            - nästan 13 %. Människor känner oro och pessimism inför framtiden.
          </note>
          <note>
            Vi behandlar i dag budgetpropositionen för 1997.
          </note>
          <note>
            Den innehöll som alla vet inga nya åtgärder för flera jobb. Man
            kan faktiskt konstatera att regeringens arbete har gått i baklås.
            På litet mer än ett halvår har regeringen Persson pressats tillbaka
            till ett starkt defensivt läge. Trumfkortet, som förut hette politisk
            stabilitet, har smutsats ned av statsministern själv. Det hade
            varit bättre om han hade ägnat mer tid åt att skapa stabilitet
            i sin egen regering i stället för att berömma stabiliteten i Kina.
          </note>
          <note>
            Perssons regering har blivit en regering på reträtt.
          </note>
          <note>
            Förslag har lagts fram och beslutats om i riksdagen som har varit
            så dåligt underbyggda att man har backat, dragit tillbaka och
            ändrat innan de ens har trätt i kraft. Jag har några exempel.
          </note>
          <note>
            Förslaget om halverad barnpension drogs tillbaka.
          </note>
          <note>
            Beslutet om a-kassan togs tillbaka. Budgetdisciplinen försvagades
            redan första gången riksdagen skall använda den nya rambudgetprocessen.
            Kulturministern har backat om museiflytt till Göteborg. Förslaget
            om tjänstebilar har valsat fram och tillbaka i många omgångar.
            Det slutliga förslaget innebär att miljöministern helt kördes
            över. Förslaget om koldioxidskatt för industrin har bordlagts
            på obestämd tid. Det mumlas om beslutet om besparingar i bostadsbidrag.
            Det kanske skall ändras. Propositionens förslag om pengar till
            kommunerna ändrades genom ett hastigt penndrag.
          </note>
          <note>
            Olika ministrar har helt olika åsikter. Arbetsmarknadsministern
            t.ex. gillar s.k. friår enligt dansk förebild; finansministern
            är en uttalad motståndare. Det kunde vara bra att från Erik Åsbrink
            få något besked för hela regeringen om den är för eller emot mera
            betald ledighet i form av s.k. friår.
          </note>
          <note>
            Energiförhandlingarna, som är väldigt viktiga för
          </note>
          <note>
            Sveriges framtid och för jobben, har skötts så oskickligt att
            bara linje 3-partier återstår.
          </note>
          <note>
            Arbetsmarknadsministern slänger fram det ena hugskottet efter
            det andra för att flytta arbetslösa människor från den ena sortens
            åtgärder till den andra. Plötsligt har hon nu hittat - hur nu
            det har gått till
          </note>
          <note>
            - 600 miljoner kronor att stoppa in i AMU-gruppen.
          </note>
          <note>
            Näringsministern upptäcker plötsligt på småföretagsriksdagen
            att den förlängda sjuklöneperioden är ett stort problem - han
            måste ha varit sällsynt blind och döv dessförinnan - och säger
            att "Det skall vi se över". Men sedan ändrar han sig tydligen
            igen, för nu står ju Socialdemokraterna och Centerpartiet fast
            vid förslaget.
          </note>
          <note>
            I fråga om EMU har veligheten gjorts till huvudnummer. Där skall
            man föra debatt utan att ha någon åsikt själv.
          </note>
          <note>
            Pensionsreformen är ett enda stort frågetecken.
          </note>
          <note>
            Socialdemokraterna har sitt tredje samråd i frågan, men oklarheten
            består.
          </note>
          <note>
            Det är inte att undra på att människor är oroliga och besvikna.
            Den största besvikelsen gäller naturligtvis arbetslösheten. För
            varje ny bedömning som regeringen kommer med dröjer det allt längre
            innan arbetslösheten minskar. Den senaste prognosen från
          </note>
          <note>
            AMS tyder t.o.m. på att det blir en liten ökning av den totala
            arbetslösheten nästa år. Inskrivningstiden, den tid som människor
            är inskrivna på arbetsförmedlingarna, blir längre och längre.
            Alltfler människor tvingas vandra runt mellan olika sorters åtgärder
            och öppen arbetslöshet utan att få ett reguljärt arbete. Mängden
            åtgärder är så omfattande att AMS självt varnar för undanträngningseffekter,
            dvs. de åtgärder man har förstör reguljära jobb.
          </note>
          <note>
            I den första budgetpropositionen som den socialdemokratiska regeringen
            lade fram i januari 1995
          </note>
          <note>
            skulle den öppna arbetslösheten i år, 1996, vara 6 %.
          </note>
          <note>
            Den totala arbetslösheten skulle vara mindre än 11 %.
          </note>
          <note>
            Om man skall tro AMS, och regeringens prognos ligger rätt nära
            deras bedömning, verkar den nu bli
          </note>
          <note>
            8 % i öppen arbetslöshet och nästan 13 % totalt, dvs.
          </note>
          <note>
            två procentenheter högre. Det är ett enormt misslyckande för
            regeringens politik. I januari 1995 trodde man att arbetslösheten
            nästa år, alltså 1997, skulle sjunka med en hel procentenhet.
            I stället stiger den kanske något. Sysselsättningen skulle öka,
            trodde man då. I verkligheten sjunker den med kanske upp till
          </note>
          <note>
            30 000 arbeten i år. Detta är ett totalt misslyckande.
          </note>
          <note>
            Kommunerna har jätteproblem. Den finurlighet som regeringen visade
            när man helt sonika tog över från Riksrevisionsverket och räknade
            upp inkomstutvecklingen för att kunna ge kommunerna mer pengar
            räcker inte alls. I går kom det redovisningar av bristerna i äldreomsorg,
            barnomsorg och skola. Kommunerna saknar nära 13 miljarder kronor,
            säger de, vilket motsvarar ungefär 40 000 arbeten. HSU 2000 har
            redovisat liknande beräkningar för landstingen. Inrikesministern
            blir omedelbart väldigt nervös och utlovar nya pengar, t.ex. genom
            bibehållen värnskatt, flytt av AMS-pengar eller på något annat
            sätt - det är oklart hur. Mängder av gamla och sjuka människor
            hamstrar läkemedel eftersom de inte tror att de kommer att ha
            råd att köpa sådana efter nyår.
          </note>
          <note>
            Detta är, fru talman, inte bilden av ett välfärdssamhälle.
          </note>
          <note>
            Jag tror att det centrala misstag som regeringen och Centern
            gör är att de bortser från att arbetslösheten bara kan minska
            om det kommer till flera reguljära arbeten. Arbetslösheten minskar
            bara om det blir flera nya jobb. I år blir det färre jobb. Ännu
            valåret
          </note>
          <note>
            1998 kommer färre människor att kunna försörja sig på eget arbete
            än förra året, 1995. Målet att halvera arbetslösheten till sekelskiftet
            blir bara mer och mer avlägset.
          </note>
          <note>
            Folkpartiet har i sin partimotion och i den med
          </note>
          <note>
            Moderaterna och Kristdemokraterna gemensamma reservationen fört
            fram hur vi anser att den ekonomiska politiken skall läggas om
            för att med låg inflation och sunda offentliga finanser skapa
            förutsättningar för fler jobb.
          </note>
          <note>
            I en sådan politik för jobb genom företagande vill jag peka särskilt
            på några saker.
          </note>
          <note>
            För det första gäller det skatterna. Folkpartiet är inte det
            parti som i alla lägen ropar på lägre skatter, men det blir faktiskt
            alltmer uppenbart att de skatter som socialdemokrater, vänsterpartister
            och centerpartister i olika blandningar har höjt är starkt bromsande
            för företagens expansion och för tillkomsten av fler jobb. Under
            de senaste två åren har skatteinkomsterna ökat med ungefär 150
            miljarder kronor. Ni må tala hur ofta ni vill om hur bra företagsskatter
            Sverige har
          </note>
          <note>
            - det är uppenbart fel eftersom resultatet är dåligt. Vi får
            ju inte den önskade expansionen i företagen och de nya jobb som
            vi behöver. För några dagar sedan talade nio socialdemokratiska
            kommunstyrelseordförande om att, och jag citerar från TT: "Skatterna
            hotar jobben nu." Det handlar om 10 000 jobb i deras kommuner
            som står på spel bara genom de höjda elskatterna. Ett annat exempel
            är den förlängda sjuklöneperioden. LO, SAF och Företagarna har
            gemensamt protesterat mot detta hot mot framför allt de mindre
            företagen, men ni struntar i detta. Jag tycker att det är oförsvarligt.
            Ni skapar arbetslöshet genom er skattepolitik.
          </note>
          <note>
            Folkpartiet har föreslagit en rejäl sänkning av arbetsgivaravgifterna
            för tjänstesektorn. Då skulle man skapa helt nya marknader för
            verksamheter som i dag är för dyra att köpa. Det fungerar inte
            att bara skyffla runt skatterna - att höja en skatt och sänka
            en annan -
          </note>
          <note>
            därför att i slutändan bärs alla skatter i en liten öppen ekonomi
            av löntagarna. Löntagarna betalar hela kalaset i form av en stor
            skattekil på arbete. Vill man ha fler arbeten måste skattekilen
            bli mindre.
          </note>
          <note>
            För det andra gäller det lönebildningen, den svenska ekonomins
            akilleshäl. Den frågan har man nu skyfflat över på parterna, precis
            som socialdemokratin alltid har gjort. Detta är en undanmanöver
            i hopp om att slippa obehagliga beslut. Folkpartiet har lagt konkreta
            förslag om förändringar i t.ex. arbetslöshetsförsäkringen för
            att skapa bättre förutsättningar för en lönebildning i takt med
            produktiviteten.
          </note>
          <note>
            För det tredje gäller det energipolitiken i denna politik för
            jobb genom företagande. Energipolitiken är helt obegriplig i dag
            för dem som månar om Sverige som investeringsland och därmed om
            nya jobb.
          </note>
          <note>
            Den är också helt obegriplig från miljösynpunkt. Om ni envisas
            med tanken att stänga en reaktor nu och skapa osäkerhet om de
            andra tillfogas svensk industri och svenskt näringsliv stor skada.
            Detta är omvittnat i en gemensam tidningsartikel från Metall,
            Kommunal och Industriförbundet.
          </note>
          <note>
            För det fjärde gäller det EMU, valutaunionen, ett område där
            regeringen genom sin obeslutsamhet tillfogar Sverige skada. Den
            väsentliga skillnaden mellan att vara med och att vara utanför
            i fråga om ekonomisk politik är rätten att devalvera, att sänka
            värdet på den svenska valutan. Att ha kvar denna rätt kostar i
            form av högre räntor. Det drabbar hushåll, det drabbar företag
            och det drabbar staten. Det blir färre investeringar och färre
            nya jobb.
          </note>
          <note>
            För det femte vill jag nämna utbildningspolitiken.
          </note>
          <note>
            Utbildning och arbete är de långsiktigt viktigaste fördelningspolitiska
            områdena. Men det måste vara kvalitet i utbildningen, och det
            måste löna sig för individen att utbilda sig. Där brister det
            uppenbart i dag.
          </note>
          <note>
            Fru talman! Jag tror att både Jan Bergqvist och
          </note>
          <note>
            Erik Åsbrink, kanske också Per-Ola Eriksson, är medvetna om att
            regeringen och Centern ägnar sig åt att finansiera arbetslösheten
            i stället för att bekämpa den. Kostnaden för denna politik går
            ut över de arbetslösa som inte får några jobb och - och det är
            viktigt - de många som får sämre kommunal välfärd på grund av
            kommunens skenande kostnader för socialbidrag. Hur länge tänker
            ni envisas med en sådan politik, som befäster arbetslösheten?
            När kommer det några förslag om jobb genom företagande? Hur högt
            skall arbetslösheten behöva stiga innan ni reagerar?
          </note>
          <note>
            Fru talman! Jag vill också ta upp frågan om fastighetsskatten.
            Det är skatterevolt på gång runt om i landet just på grund av
            fastighetsskatten. Massor av människor ligger sömnlösa om natten
            av oro för att inte kunna bo kvar på grund av extremt stora skatteökningar.
          </note>
          <note>
            Samtidigt har Socialdemokraterna och Centerpartiet avsatt nära
            600 miljoner kronor för att sänka skatten på starköl. Jag tycker
            att vi skall vänta ett år med denna skattesänkning på starköl
            och använda de frigjorda pengarna till att lindra markvärdets
            genomslag i fastighetsskatten. Om ett år skall det ju finnas en
            översyn av fastighetsskatten, vilket även majoriteten vill ha,
            och det borde vara självklart att utreda först och besluta sedan,
            inte tvärtom, som ni gör nu.
          </note>
          <note>
            Fru talman! Jag har här ett yrkande och en lagtext för detta
            förslag: Vänta med skattesänkningen på starköl, och använd pengarna
            till att lindra fastighetsskatten. Förslaget är budgetneutralt,
            och det spräcker inga ramar eller liknande. Just det här förslaget
            kan faktiskt väldigt många partier, alla utom Socialdemokraterna
            och Centern, ställa sig bakom.
          </note>
          <note>
            Är det verkligen så att alla centerpartister tycker som Per-Ola
            Eriksson, att starköl är viktigare än bostaden? Är det verkligen
            så att alla socialdemokrater här i kammaren tycker som Jan Bergqvist,
            Sören
          </note>
          <note>
            Lekberg, Arne Kjörnsberg, m.fl., att det är viktigare att sänka
            skatten på starköl än att sänka skatten på boendet? Det borde
            gå att få majoritet här i kammaren för att under ett år, i avvaktan
            på översynen, lägga de här pengarna på lägre fastighetsskatt i
            stället för lägre skatt på öl.
          </note>
          <note>
            Nu går det av tekniska skäl inte att lägga fram detta yrkande.
            Riksdagsordningen förhindrar det.
          </note>
          <note>
            Förklara det, Jan Bergqvist och Per-Ola Eriksson, ni som stoppade
            förslaget i utskottet. Vad säger ni, Per-
          </note>
          <note>
            Ola Eriksson och Jan Bergqvist, till de boende i skärgården,
            på östkusten, på västkusten och i andra områden med utsatta fastighetsvärden,
            som har fått extrema skatteökningar? Vad säger ni till dem? Eller
            vågar ni inte träffa dem?
          </note>
          <note>
            Fru talman! Jag står givetvis bakom alla reservationer som jag
            har undertecknat, men för tids vinnande yrkar jag bifall endast
            till reservationerna 1, 4, 14,
          </note>
          <note>
            34, 39 och 48.
          </note>
          <note>
            (Applåder)
          </note>
          <note type="speaker">
            Anf. 3 JOHAN LÖNNROTH (v):
          </note>
          <note>
            Fru talman! Jag står bakom samtliga vänsterreservationer till
            betänkandet men yrkar bifall bara till nr
          </note>
          <note>
            2, 6, 35 och 49.
          </note>
          <note>
            I söndags var jag på möte i stadsdelen Angered i
          </note>
          <note>
            Göteborg. Jag mötte mina partikamrater som sitter i de båda stadsdelsnämnderna
            i Angered. Angered är en stadsdel där Socialdemokraterna har ett
            mycket starkt väljarstöd, och även mitt parti har ett stort stöd
            i stadsdelen. I dag är arbetslösheten i Angered uppe i över 50
            %. I ett av de båda stadsdelsnämndsområdena, Lärjedalen, har socialbidragsutbetalningarna
            femdubblats sedan 1990. Man har förklarat för mig att en huvudorsak
            till att ökningen har varit särskilt dramatisk på senare tid är
            den sänkta a-kassan.
          </note>
          <note>
            Man har i stadsdelsnämnderna tvingats att för nästa år lägga
            fullständigt orimliga sparbeting på skolor och dagis och inom
            äldreomsorg. Mina partikamrater i stadsdelsnämnderna säger till
            mig att de har oerhört svårt att inför väljarna, inför befolkningen
            i Angered, förklara att de skulle behöva gå med på de här våldsamma
            sparbetingen, som i grunden är en följd av den ekonomiska politik
            som bedrivs av Socialdemokraterna och Centerpartiet här i riksdagen.
            I
          </note>
          <note>
            Göteborg har vi nämligen ett majoritetsstyre bestående av socialdemokrater,
            vänsterpartister och miljöpartister.
          </note>
          <note>
            Vänsterpartiet har i dag en mycket hård kritik av regeringens
            ekonomiska politik. Jag är litet rädd för att jag kommer att få
            svårt att förklara för mina partikamrater i Angered också det
            faktum att vi i morgon kommer att rösta nej till de borgerliga
            partiernas förslag till misstroendeförklaring. Men för oss väger
            handlingar oerhört mycket tyngre än ord. Att Göran
          </note>
          <note>
            Persson säger någonting korkat i Kina är trots allt betydligt
            mindre viktigt för oss än de handlingar som regeringen Persson
            står för, inte minst just i den ekonomiska politiken här i Sverige.
          </note>
          <note>
            Varför försöker vi då ändå inte fälla denna regering, som i dag
            för en så dålig ekonomisk politik? Ja, då måste man fråga sig:
            Vad är alternativet? Eftersom regeringen mycket tydligt har stängt
            dörren gentemot oss i Vänsterpartiet, är alternativet i dag en
            ny högerregering.
          </note>
          <note>
            Jag har räknat ut att den ekonomiska politik som
          </note>
          <note>
            Bo Lundgren för fram i den moderata reservationen i grova tal
            betyder att man tar ifrån den offentliga skolan ungefär 5 000
            kr per skolelev. Den betyder att ungefär 10 000 kr per vårdplats
            i den offentliga vården tas från denna. Sedan kan Bo Lundgren
            stå här och prata hur vackert som helst om de gamla och vården.
            Realiteten i den moderata politiken är att man plundrar den offentliga
            vården och den offentliga skolan på pengar. Det skulle innebära
            en dramatisk kvalitetssänkning. Sverige skulle få Europas sämsta
            skola med moderat ekonomisk politik.
          </note>
          <note>
            Folkpartiets förslag betyder att man tar ungefär
          </note>
          <note>
            20 000 kr per arbetslös från arbetslöshetsunderstödet och arbetsmarknadspolitiken,
            och den kristdemokratiska politiken betyder att man tar ungefär
            5 000 kr per arbetslös.
          </note>
          <note>
            Vi kommer aldrig att hjälpa fram en ny sådan högerregering, stödd
            av de här partierna, till regeringsmakten.
          </note>
          <note>
            Det var nödvändigt att reda upp i konkursboet efter den borgerliga
            regeringen 1994. Hade Vänsterpartiet inte ställt upp då, hade
            förmögenhetsskatten varit borta, vi hade haft en arbetsrätt som
            var ännu svagare för löntagarna än det dåliga förslag som regeringen
            nu försöker driva igenom, vi hade inte haft någon värnskatt, och
            det hade varit ännu mycket större social nedrustning i kommuner
            och landsting.
          </note>
          <note>
            Efter det att samarbetet mellan Vänsterpartiet och regeringen
            bröts har regeringen tillsammans med
          </note>
          <note>
            Centerpartiet fört en dålig ekonomisk politik, en orättvis ekonomisk
            politik. Man har fördelat budgetsaneringens bördor på ett orimligt
            och orättvist sätt.
          </note>
          <note>
            Det som behövs nu är köpkraft och omfördelning.
          </note>
          <note>
            De här båda sakerna hänger dessutom ihop. Att flytta pengar från
            de rika till dem som har litet pengar betyder också att man ökar
            köpkraften och minskar det privata sparandet. Svenska folket är
            faktiskt rikare, nettoförmögenheten för svenska folket totalt
            är större än någonsin i Sveriges historia. Det finns mycket stora
            rikedomar i detta samhälle, men de är extremt snett fördelade.
            Det är möjligt att fördela om.
          </note>
          <note>
            Eftersom jag har fått en gammal fotbollsskada uppslagen kan jag
            inte låta bli att göra jämförelsen med fotboll. Regeringens och
            Centerpartiets ekonomiska politik är ensidig. De har en enda idé
            i huvudet, nämligen att genom budgetsanering skapa stabilitet,
            få ned räntan och därmed få hjulen att börja rulla. Det är en
            enda ensidig idé som de fullföljer.
          </note>
          <note>
            De borgerliga har en annan lika ensidig och enkel idé: sänk skatterna,
            sänk skatterna, sänk skatterna. Det här påminner mig litet grand
            om just fotbollsspelare som bara springer på en sida av planen,
            nämligen högerkanten. De kan bara skjuta med en fot, den ene bara
            med insidan av högerfoten och den andre bara med utsidan av högerfoten.
          </note>
          <note>
            Det krävs faktiskt mångsidighet! Det behövs många instrument.
            Det finns ingen enkel quick fixlösning i den ekonomiska politiken.
            Det krävs många olika instrument. Det nya budgetsystem som vi
            nu arbetar med låser fast politiken ytterligare. Spelarna kan
            bara springa i mycket smala korridorer på fotbollsplanen.
          </note>
          <note>
            Nu brukar det ju anses grabbigt att jämföra med fotboll. Jag
            skall gå över till att säga något om jämställdheten. Vi i Vänsterpartiet
            är litet stolta, för vi tar åt oss äran av att finansutskottet
            nu för första gången har med ett jämställdhetsavsnitt i själva
            huvudtexten i betänkandet. Vi tycker att det är en bra text -
            med ett undantag, där vi är litet osäkra. Det är när det står
            att hela regeringen tar jämställdheten på största allvar.
          </note>
          <note>
            Där är vi litet tveksamma, måste jag säga. Därför vill jag fråga
            Erik Åsbrink: Är detta sant? Tar ni alla, även Erik Åsbrink, jämställdheten
            på största allvar?
          </note>
          <note>
            Hur tar sig det konkret uttryck, t.ex. i kommuner och landsting,
            där vi nu har sett nya siffror på att 45 000
          </note>
          <note>
            anställda, de flesta kvinnor, kommer att försvinna framöver med
            den ekonomiska politik Erik Åsbrink står för? Tar Erik Åsbrink
            jämställdheten på största allvar?
          </note>
          <note>
            Det är också nödvändigt att omfördela arbetstiden.
          </note>
          <note>
            I Växjö har efter ett vänsterinitiativ 125 anställda i kommunen
            valt kortare arbetstid i stället för högre lön. Tyvärr är det
            mycket svårt för lågavlönade att välja det här alternativet, och
            det är mot den bakgrunden man skall se vårt förslag att lägga
            2 miljarder kronor i en statlig fond där man kan få bidrag till
            försöksverksamhet med kortare arbetstid, sex timmars arbetsdag.
            Att omfördela arbetstiden är samhällsekonomiskt ett mycket effektivt
            sätt att få ned arbetslösheten.
          </note>
          <note>
            Det krävs också en omfördelning inom företagssektorn. Enkelt
            uttryckt innebär Vänsterpartiets politik att vi flyttar pengar
            från lata kapitalister till flitiga företagare.
          </note>
          <note>
            Utländska ägare har tagit över en tredjedel av den svenska börsen,
            och ägandet domineras av institutionella ägare med enbart kortsiktig
            vinst för ögonen och inget intresse av ett långsiktigt ägaransvar.
            Det är nödvändigt att få ett starkare offentligt ägaransvar.
          </note>
          <note>
            Vi välkomnar finansministerns tankar om att man nu skall ge AP-fonderna
            ökad rätt att placera i aktier.
          </note>
          <note>
            För övrigt lade vi själva fram en motion med samma innebörd tio
            dagar innan finansministern gick ut med det här. Men vi har väldigt
            svårt att se hur detta går ihop med utförsäljningen av statliga
            företag. Nu senast, i dagens betänkande, har vi utförsäljningen
            av
          </note>
          <note>
            Stadshypotek. Det går rykten om att de sex största bankerna nu
            skall stycka Stadshypotek. Med den starka ställning de här stora
            bankerna har är vi övertygade om att det kommer att betyda sämre
            konkurrens på den här mycket viktiga bostadsfinansieringsmarknaden
            och därmed också högre bostadskostnader och högre hyror. Det är
            för övrigt ett mycket stort problem i dagens Sverige, inte minst
            ett fördelningsproblem, med de höga hyrorna.
          </note>
          <note>
            Låt mig också säga någonting om fastighetsskatten, som Anne Wibble
            tog upp. Ni kan på s. 338-339
          </note>
          <note>
            i betänkandet läsa det konkreta förslag som vi tog initiativ
            till, ett utskottsinitiativ som utskottet inte ville gå med på.
            Det är såvitt jag förstått samma förslag
          </note>
          <note>
            Anne Wibble nu presenterar som det förslag vi inte kan lägga
            fram här i riksdagen.
          </note>
          <note>
            Jag har också oerhört svårt att förstå, Per-Ola
          </note>
          <note>
            Eriksson, varför ni prioriterar att sänka ölskatten framför alla
            små fastighetsägare, t.ex. fiskare i mina hemtrakter längs Bohuskusten,
            varifrån jag har fått många signaler om hur allvarlig situationen
            är. Hur kan ni göra det medvetna valet? Det finns faktiskt ett
            konkret förslag till hur man skulle kunna använda de pengar man
            tjänar om man inte sänker ölskatten till att lindra fastighetsskatten
            för just de grupper som är allra mest utsatta.
          </note>
          <note>
            Till sist, fru talman, hade vi i går en diskussion om innebörden
            av begreppet stabilitet. Gudrun Schyman jämförde då Göran Perssons
            uttalanden i Kina med talet här i kammaren om hur stabil situationen
            blir på grund av samarbetet mellan Socialdemokraterna och
          </note>
          <note>
            Centern. Men ökade klassklyftor skapar aldrig stabilitet, lika
            litet som diktaturer. I stadsdelen Angered, som jag började med,
            har man än så länge kunnat förhindra uppkomsten av starka rasistiska
            extremhögerorganisationer. Men det börjar bli problem. Det börjar
            uppstå ungdomsgäng där man skaffar sig kniv.
          </note>
          <note>
            Det finns en mycket stark, engagerad befolkning som vill göra
            någonting åt det här, men med de ekonomiska problem man har fått
            i stadsdelen och med den sociala nedrustning som tvingas fram
            på skolor och ungdomsgårdar har man i dag väldigt stora problem.
          </note>
          <note>
            I en sådan situation är det väldigt lätt att det dyker upp olika
            sorters frälsare och frälsarläror, folk som kommer och säger:
            Jag har lösningen. Det är jätteenkelt att klara alltihop. Det
            är de där politikerna uppe i riksdagen som har hittat på alltihop,
            som har ställt till med allt elände. Jag har lösningen - av det
            ena eller andra slaget.
          </note>
          <note>
            Det här är en oerhört farligt situation. Det är en instabil situation.
            Det finns faktiskt flera konkreta, välavvägda alternativa förslag
            som vi skall ta ställning till här i dag. Politiken måste vridas
            åt vänster. Det måste bli en rättvisare fördelning. Kampen mot
            arbetslösheten måste - i verkligheten, inte bara i ord -
          </note>
          <note>
            sättas i första rummet.
          </note>
          <note>
            (Applåder)
          </note>
          <note type="speaker">
            Anf. 4 ROY OTTOSSON (mp):
          </note>
          <note>
            Fru talman! Regeringens förslag till dramatiska nedskärningar
            på miljöområdet, till utarmning av välfärden, till ökade ekonomiska
            orättvisor och till fortsatt hög arbetslöshet kommer att beslutas
            av riksdagen i morgon kväll, om inte någonting oväntat händer
            här. Den hårda kritiken har inte hjälpt. Kritiken kommer från
            de arbetslösa, som blivit ännu fler, från barnfamiljer som drabbas
            av ytterligare besparingar och kostnader, från ungdomar som riskerar
            att oförskyllt hamna utanför den ordinarie arbetsmarknaden i hela
            sitt liv, från människor med mycket små och krympande ekonomiska
            tillgångar, från fastighetsägare med små inkomster som tvingas
            flytta på grund av höjd skatt, från miljövårdare som ser att de
            felaktiga besparingarna orsakar ökade miljöproblem, en ökande
            miljöskuld.
          </note>
          <note>
            Det är bara på en punkt som riksdagens majoritet av socialdemokrater
            och centerpartister har gått med på en förbättring. Miljöpartiets
            krav att inte genomföra de försämringar i a-kassan som genomdrevs
            i riksdagen i somras och skulle börja gälla från den 1 januari
            1997 har gått igenom i både arbetsmarknadsutskottet och finansutskottet.
            Det sägs visserligen att det bara är ett uppskov i väntan på att
            ett samlat förslag till förändringar i a-kassan skall tas fram
            nästa år, men vi vill ändå hoppas att åtminstone just dessa försämringar,
            som skulle ha tvingat bort många arbetslösa från a-kassan och
            ökat beroendet av socialbidrag, aldrig mer kommer igen. Det var
            ett dåligt och ogenomtänkt förslag, och det borde aldrig ha lagts
            fram i riksdagen.
          </note>
          <note>
            Dessvärre är denna förbättring förknippad med en ny försämring.
            För att betala denna förbättring har
          </note>
          <note>
            Socialdemokraterna och Centern förordat att man skall höja den
            statliga avgiften från a-kassorna med
          </note>
          <note>
            60 %, vilket ni vanliga löntagare kommer att märka i form av
            att ni får betala högre avgifter till er a-kassa.
          </note>
          <note>
            Det är en indirekt skattehöjning på arbete.
          </note>
          <note>
            Fru talman! Sysselsättningskrisen består. De av oss som har jobb
            tvingas jobba hårdare och effektivare och mer. De av oss som inte
            har jobb blir samtidigt fler. Sysselsättningen minskar. Sverige
            har i dag en total arbetslöshet på närmare 13 %, och ytterligare
          </note>
          <note>
            7 % är förtidspensionerade. Vi fick i går en ny prognos från
            AMS som berättar att massarbetslösheten kommer att bestå, kanske
            t.o.m. öka. Alla dessa arbetslösa försörjs genom höga och ökande
            skatter, främst på oss som arbetar. Vi delar inte på jobben, men
            vi delar definitivt på kostnaderna för arbetslösheten.
          </note>
          <note>
            Vi i Miljöpartiet har gång på gång pekat på det absurda i denna
            ordning. Fram till 80-talets början minskade arbetstiden i takt
            med att produktiviteten ökade. Men därefter har 40-timmarsveckan
            gjorts till en politiskt helig princip, som majoriteten vägrar
            att ändra på. Under senare år har vi i själva verkat ökat arbetstiden,
            samtidigt som arbetslösheten skjuter i höjden! Vi i Miljöpartiet
            kräver att arbetstiden kortas.
          </note>
          <note>
            Sänk arbetstiden till 35 timmar per vecka, och börja samtidigt
            sänka skatt och avgifter på arbete! Då får hundratusentals arbetslösa
            jobb, och vi som redan har jobb kan ändå behålla ungefär samma
            nettoinkomst.
          </note>
          <note>
            Genom att kostnaderna för arbetslösheten minskar kan vi bekosta
            skattesänkningen på arbete.
          </note>
          <note>
            En förkortning av arbetstiden har också andra stora positiva
            effekter, som borde vara lockande. Vi får alla mer tid till våra
            barn, våra föräldrar, våra vänner och egna fritidsintressen, vare
            sig de är idrott, politik, musik eller någonting annat kreativt.
            Vi får större möjligheter att vara kreativa på våra egna villkor.
            Vi kan skaffa oss ytterligare förutsättningar för ett rikare liv,
            och också för ett ökat företagande, som i sin tur ger bättre ekonomi
            för oss alla. Vi får större möjligheter till välfärd i ordets
            bästa bemärkelse.
          </note>
          <note>
            Det här motarbetar ni socialdemokrater i riksdagen och regeringen.
            Ni säger nej, trots att er egen partikongress har beslutat att
            ni skall arbeta för sänkt arbetstid. Ni säger nej, trots att ni
            heligt och dyrt lovat att sänka arbetslösheten, faktiskt halvera
            den till sekelskiftet. Och snart kommer den socialdemokratiske
            finansministern Erik Åsbrink här i riksdagens talarstol att i
            strid mot all logik hävda att sänkt arbetstid omöjligen kan ge
            nya jobb. Frågan är om någon som lyssnar på debatten tror på det
            här. Frågan är om Erik
          </note>
          <note>
            Åsbrink själv tror på det.
          </note>
          <note>
            Fru talman! Drygt 80 % av skatterna ligger på ett eller annat
            sätt på arbete. Jag kan ta ett exempel. Om man vill leja en hantverkare
            för att reparera huset eller lägenheten måste man som privatperson
            betala drygt
          </note>
          <note>
            200 kr för att hantverkaren skall få 60 kr i plånboken - resten
            är skatter. Ett annat exempel är att man tar en betydligt mindre
            risk om man låter redan anställda arbeta övertid i stället för
            att anställa fler.
          </note>
          <note>
            Övertidsuttaget motsvarar i dag 36 000 arbetstillfällen enbart
            inom industrin. Omräknat för hela näringslivet motsvarar det 175
            000 nya jobb om övertidsuttaget skulle försvinna och företagen
            i stället skulle våga utöka antalet medarbetare.
          </note>
          <note>
            Samtidigt är det fortfarande mycket lönsamt att tömma ändliga
            naturresurser och släppa ut miljöföroreningar, och vi kan dessvärre
            notera att miljöskulden för Sverige växer i oförminskad takt.
            Hushållnings- och miljökrav talar starkt för att skatter på ändliga
            råvaror och miljöbelastande utsläpp bör höjas.
          </note>
          <note>
            Se där! Då slår vi två flugor i en smäll: ersätt en del av skatterna
            på arbete med skatter på råvaror och utsläpp!
          </note>
          <note>
            Den höga arbetslösheten är både socialt och ekonomiskt ohållbar.
            Socialdemokraternas och Centerns förslag till budget visar hur
            massarbetslösheten tillfälligt kan bekostas. Men det krävs sänkt
            arbetstid, det krävs lägre beskattning av arbete, i huvudsak inom
            ramen för en social och miljömässig skattereform, och det krävs
            större satsningar på att bygga det ekologiskt hållbara samhället
            för att varaktigt få ned den totala arbetslösheten. Ibland verkar
            det som om arbetsmarknadsministern intuitivt känner på sig att
            det är något fel på regeringens politik - så sent som i morse
            vädjade Margareta Winberg än en gång om fler tips och förslag
            för att råda bot på eländet. Ingenting får lämnas oprövat, säger
            hon.
          </note>
          <note>
            Felet på regeringens politik, som nu socialdemokrater och centerpartister
            i riksdagen gör till sin, är att man räknar med att budgetsaneringen
            ger en varaktigt hög ekonomisk tillväxt, helt i nivå med 60-talets
            siffror, och att detta löser våra problem - ett slags universalmedicin.
            Egentligen är det här inte ett fel, utan flera fel. För det första
            finns det inget, inte ens i regeringens egna prognoser, som visar
            att man skulle kunna nå en så hög ekonomisk tillväxt de närmaste
            fyra åren. Vad prognoserna visar, alltså även regeringens prognoser,
            är att massarbetslösheten tryggt och stabilt består. För det andra
            har inte den ändå ganska starka ekonomiska tillväxt vi haft under
            senare år gett nya jobb. Sambandet mellan ekonomisk tillväxt och
            sysselsättning är annorlunda i dag än under
          </note>
          <note>
            60-talet. Vi har inte samma samhälle, inte samma förutsättningar,
            och det ser inte likadant ut i vår omvärld. Regeringen har också
            stegvis tvingats revidera sina beräkningar från proposition till
            proposition, och vi väntar nu spänt på att även finansminister
            Erik
          </note>
          <note>
            Åsbrink reviderar sin uppfattning.
          </note>
          <note>
            Fru talman! Ersättningen i a-kassan, sjukförsäkringen och föräldrapenningen
            borde omgående höjas till 80 % för låginkomsttagarna. Det kan
            med fördel bekostas genom att ersättningen i motsvarande grad
            sänks för dem med högre inkomster. Varför skall vi med detta ekonomiska
            läge betala ut ersättning till dem som har det ganska bra? En
            ekonomisk grundtrygghet, lika för alla och utan tidsbegränsning,
            borde dessutom införas. Samtidigt måste också skatterna för låginkomsttagarna
            sänkas, och då menar jag både inkomstskatten och egenavgifterna.
            På så vis får de som behöver det bäst mer att röra sig med. Det
            är också bra för samhällsekonomin på flera sätt. Den privata konsumtionen
            stimuleras när de med minst marginaler får mer pengar, och det
            skapar efterfrågan i företagen, ger fler jobb och ger bättre ekonomi.
            Det ger också den enskilda människan större möjligheter att välja
            och att fritt göra det hon själv vill. Det ger ett utrymme för
            att minska sina lån eller öka sitt sparande, och därmed göra sig
            mindre beroende av andras välvillighet.
          </note>
          <note>
            Ökad ekonomisk rättvisa, en jämnare fördelning av våra tillgångar,
            ger både större personlig frihet och bättre ekonomi för samhället
            som helhet. Det är en stor besvikelse för oss miljöpartister att
            se hur den socialdemokratiska regeringen tycks ha glömt detta.
            I
          </note>
          <note>
            statens budgetsanering har orättvisorna tvärtom ökats.
          </note>
          <note>
            Socialdemokraternas besparingar och skattehöjningar har ökat
            klyftorna i stället för att minska dem. Detta redovisas i det
            budgetförslag som vi nu behandlar -
          </note>
          <note>
            men tro inte att riksdagsmajoriteten för den skull varit beredd
            att ändra på något! Det är för dem långt viktigare att stötta
            den sittande regeringens alla förslag, än att hjälpa dem som kommit
            i kläm utanför Riksdagshuset.
          </note>
          <note>
            Fru talman! När regeringen lade fram sitt budgetförslag krävde
            vi i Miljöpartiet att kommunerna och landstingen måste få lättnader.
            Statens åtstramningar måste mildras, annars drabbas välfärdens
            själva kärna, dvs. skolan, vården och omsorgen, på ett sätt som
            skadar hela samhällsekonomin också på lång sikt. När vi ett par
            veckor senare lade fram vårt förslag till budget innehöll det
            ca 3 miljarder mer till kommunerna nästa år, närmare 5 miljarder
            1998 och 8 miljarder
          </note>
          <note>
            1999.
          </note>
          <note>
            Ytterligare några veckor senare kom regeringen tillbaka till
            riksdagen med ett förslag som i sak innebär att kommuner och landsting
            får behålla 3 miljarder mer 1997. Det var en välkommen eftergift,
            ett första steg i rätt riktning. Nu behövs nästa steg, som rimligen
            borde vara att återge kommunernas deras självklara rätt att avgöra
            sitt eget skatteuttag. Ta bort den statliga bestraffningen för
            de kommuner och landsting som tvingas justera upp sin skattesats!
            Det strider mot grundlagens principer om kommunalt självstyre,
            och det strider mot kraven på större social rättvisa och en bra
            välfärd för alla.
          </note>
          <note>
            Fru talman! Om vi tar hänsyn till miljökostnaderna när vi beskriver
            den ekonomiska verkligheten får vi en helt annan bild än den som
            Socialdemokraterna och Centern tecknar. De beräkningar som i internationella
            sammanhang gjorts av en miljöjusterad svensk bruttonationalprodukt
            visar att vi inte har haft någon ekonomisk tillväxt sedan början
            av 80-talet. Den tillväxt som har redovisats från officiellt håll
            har i själva verket medfört en ökande miljöskuld i form av växande
            avfallstippar, miljöskadade områden, ökad förgiftning av mark
            och hav, utarmade biologiska resurser, ökade miljörelaterade hälsoproblem,
            krympande naturtillgångar osv. Summan av det hela är snarare en
            stadigt krympande verklig ekonomi. Vi har från Miljöpartiets sida,
            nu senast när vi behandlade den nya budgetlagen, pekat på nödvändigheten
            i att göra mer rättvisande beskrivningar av den ekonomiska utvecklingen
            också från miljösynpunkt.
          </note>
          <note>
            Med en riktigare beskrivning av verkligheten hade kanske också
            Socialdemokraterna och Centern insett att det är fullständigt
            vansinnigt att genomföra de mycket drastiska nedskärningarna på
            miljöområdet.
          </note>
          <note>
            Naturvårdsverkets anslag minskas nu med en fjärdedel, kalkningsanslaget
            minskas dramatiskt, anslaget till sanering av miljöskadade områden
            är löjligt litet och miljöanpassningen av både energi- och trafiksystemen
            fortsätter att lysa med sin frånvaro. Var är investeringsbidragen
            till allergisanering, till vindkraft och solenergi? Vart tog satsningarna
            på biobränslen vägen?
          </note>
          <note>
            Det senaste i den här floran är neddragningar på den miljövänliga
            järnvägen. Socialdemokraternas och
          </note>
          <note>
            Centerns politik har på trafikområdet inneburit att SJ
          </note>
          <note>
            gradvis konkurreras ut av miljöfientliga vägtransporter, och
            det senaste ryktet säger att regeringen dessutom förbereder att
            komma hit till riksdagen med destruktiva neddragningar på järnvägs-
            och kollektivtrafikutbyggnaden i landet, till förmån för ytterligare
            miljöförstörande vägtrafik.
          </note>
          <note>
            Det här är djupt oroväckande och kommer att stå oss alla dyrt.
            Våra barn och barnbarn kommer att få betala dyrt för den ökande
            miljöförstöring som en felaktig energi- och trafikpolitik medför.
            De vackra ord som ni i Socialdemokraterna och Centern ofta använder
            när det gäller miljöpolitiken är förvillande kulisser, som döljer
            det faktum att ni tvingar fram ökad miljöförstöring och därför
            också en fattigare värld.
          </note>
          <note>
            Frågan som måste ställas till er i majoriteten är vad ni egentligen
            menar. Vad menar ni när ni lovar att miljöanpassa trafiken? Vad
            menar ni med att öka miljöstörande trafik på den miljövänliga
            trafikens bekostnad? Vad menar ni med att missgynna biobränslen
            och vindenergi och stimulera förbränning av olja och kol? Vad
            menar ni med en ekonomisk politik som systematiskt döljer de ökande
            miljökostnaderna? Ni avslår alla förslag till att ge en mer rättvisande
            bild av den ekonomiska utvecklingen. Varför vill ni inte ens göra
            en riktig beskrivning? Vad är det ni är så rädda för?
          </note>
          <note>
            Fru talman! Vi står naturligtvis bakom alla de reservationer
            där Miljöpartiet finns med. Jag yrkar särskilt bifall till reservationerna
            3, 36, 43, 50 och 57.
          </note>
          <note>
            (Applåder)
          </note>
          <note type="speaker">
            Anf. 5 MATS ODELL (kd):
          </note>
          <note>
            Fru talman! Kristdemokraternas budgetalternativ tar sikte på
            tre huvuduppgifter. För det första handlar det om att avvärja
            den katastrof som hotar svensk vård i dag. Vi måste skapa resurser
            så att kommuner och landsting kan möta de snabbt växande behoven
            av vård och omsorg. Vi kristdemokrater kommer aldrig att kunna
            acceptera att ytterligare ca 40 000 tjänster som ett resultat
            av den socialdemokratiska regeringens politik skall behöva skäras
            bort inom vård och omsorg.
          </note>
          <note>
            Den andra huvuduppgiften är att skapa förutsättningar för nya
            och växande företag för att åstadkomma nya jobb och klara resurserna
            för välfärden.
          </note>
          <note>
            Den tredje huvuduppgiften är att den ekonomiska saneringen skall
            bedrivas på ett sådant sätt att inte de mest utsatta grupperna
            drabbas ytterligare, och att de som har drabbats mest av regeringens
            nedskärningar också kompenseras på ett rimligt sätt.
          </note>
          <note>
            Vi menar faktiskt att gränsen för besparingar inom vård och omsorg
            nu är nådd. Den har också passerats på flera punkter. Så sent
            som i går meddelade Kommunförbundet att det ingalunda är slut
            på sparkraven i kommunerna. Gapet mellan behov och resurser sägs
            nu vara hisnande 65 000 heltidstjänster.
          </note>
          <note>
            Det här står i mycket bjärt kontrast till de vallöften som Socialdemokraterna
            vann valet på. Ta t.ex.
          </note>
          <note>
            Stockholms läns landsting! Där fick man majoritet på löften om
            att det nu skulle vara slut på nedskärningar i vård och omsorg.
            Där utfärdades anställningsgarantier till de anställda. Vad säger
            Erik Åsbrink, vad säger de ansvariga i landstinget och vad säger
            de ansvariga i kommunerna i resten landet om att 40 000 tjänster
            ytterligare nu skall bort med den socialdemokratiska politiken?
          </note>
          <note>
            Om vi kristdemokrater fick bestämma, om vi fick igenom vårt budgetalternativ,
            skulle det innebära en förstärkning av kommun- och landstingssektorn
            med ca 6,5 miljarder kronor nästa år. Vi menar att de pengarna
            skall användas till just vård och omsorg.
          </note>
          <note>
            Denna förstärkning åstadkommer vi bl.a. genom att säga nej till
            1,5 % av egenavgiftshöjningen. Det innebär ökade skatteintäkter
            till kommunerna. Vårt alternativ innebär också åttioprocentiga
            ersättningsnivåer i alla socialförsäkringssystem. Det minskar
            kommunernas kostnader för socialbidrag. Likaså innebär vårt nej
            till den förlängda arbetsgivarperioden i sjukförsäkringen besparingar
            också för kommunsektorn, eftersom den ju är en mycket stor arbetsgivare.
          </note>
          <note>
            Många pensionärer och barnfamiljer har också drabbats hårt av
            de senaste årens nedskärningar. Vi har därför i vår budget särskilt
            satsat på att kompensera dessa grupper. Om vi fick bestämma, och
            om vi fick igenom vårt budgetalternativ, skulle pensionärsgruppen
            få nästan 2 miljarder kronor mer i resurser under nästa år. Detta
            åstadkommer vi bl.a. genom att säga nej till förändringarna i
            änkepensionerna, nej till försämringarna i bostadstilläggen, nej
            till förkortad omställningspension och nej till att räkna in fritidsfastighet
            i inkomstprövningen. För de ca 375 000 allra sämst ställda pensionärerna,
            som i dag bara får folkpension och pensionstillskott, höjer vi
            pensionstillskottet med 200 kr per månad.
          </note>
          <note>
            För barnfamiljernas del föreslår vi åttioprocentiga nivåer i
            föräldra- och havandeskapspenningen och att vårdnadsbidraget återinförs,
            liksom det borttagna flerbarnstillägget. Vi avvisar också de individuella
            inkomstgränserna i bostadsbidragen, och vi vill ha tillbaka detta
            att den bidragsgrundande ytan höjs.
          </note>
          <note>
            Om vi fick bestämma skulle också de sämst ställda barnfamiljerna
            kompenseras genom ett höjt bostadsbidrag. Det bekostar vi genom
            att sänka barnbidraget litet grand för alla, och lägga pengarna
            på den barnrelaterade delen i bostadsbidraget. Det blir delvis
            kan man säga ett behovsprövat barnbidrag. Totalt förstärks barnfamiljernas
            ekonomi i vårt förslag med nästan 3 miljarder kronor.
          </note>
          <note>
            Vi avvisar också regeringens nedskärning till världens allra
            fattigaste, den största nedskärningen någonsin på biståndets område.
            Vi vill starta vägen tillbaka mot enprocentnivån och anvisar ökade
            resurser.
          </note>
          <note>
            Vår nästa uppgift i budgetarbetet är ett bättre företagarklimat.
            Det är grunden för att klara välfärden framöver. Om vi får bestämma,
            blir det en stor satsning på tjänstesektorn. Den ger nya och bättre
            förutsättningar för tjänster riktade till den enskilda hushållen.
            Vi vill göra detta på ett sätt som gör det möjligt för alla hushåll
            att ha råd.
          </note>
          <note>
            Villkoren för företag och företagande förbättras också genom
            att vi föreslår slopad dubbelbeskattning för samtliga företag.
            Vi vill behålla riskkapitalavdraget. Vi föreslår en arbetsrätt
            som är anpassad till dagens arbetsmarknad. Vi vill återgå till
            den gamla tidpunkten för redovisning av moms. Vi avvisar den förlängda
            arbetsgivarperioden i sjukförsäkringen och föreslår att en avdragsrätt
            införs för individuella utbildningskonton.
          </note>
          <note>
            Fru talman! Det är några av våra förslag för ett stärkt företagande
            och för bättre förutsättningar för investeringar, utveckling och
            kompetenshöjning.
          </note>
          <note>
            Totalt innebär kristdemokraternas budgetalternativ
          </note>
          <note>
            14,5 miljarder kronor mer till tillväxt- och företagsinriktade
            åtgärder.
          </note>
          <note>
            Jag ser redan hur finansministern börjar förbereda sig för att
            tycka att kristdemokraterna räknar upp en väldig massa positiva
            saker för alla grupper - det finns snart inte en grupp som inte
            är nämnd. Jag känner igen det där. Men finansutskottet har ju
            granskat vår motion, och man har tre punkter som man tycker är
            svaga. Jag förmodar att Jan Bergqvist kommer att ta upp dem, och
            jag skall förbereda mig för att besvara även det.
          </note>
          <note>
            I huvudsak, fru talman, har dock finansutskottet, med några få
            undantag, godkänt den finansiering vi har för denna omläggning
            av politiken. Denna omläggning innebär mer rättvisa, att säkra
            vården och omsorgen och att få fart på det privata näringslivet
            så att vi kan börja få fler arbetsgivare som kan anställa ur den
            långa kön av arbetslösa.
          </note>
          <note>
            Hur var det med finansieringen då? Vi föreslår en återgång till
            en samlad livsmedelsmoms. Man skulle kunna säga att vi lägger
            en vårdskatt på det vi handlar dagligen. Det blir litet dyrare
            att köpa vissa saker, men vi får pengar till vård och omsorg.
            Det är en stor finansieringskälla.
          </note>
          <note>
            Jag tycker att man skall komma ihåg en sak.
          </note>
          <note>
            Ibland framstår det som om matmomssänkningen, det kommer säkert
            Per-Ola Eriksson in på, var en gåva från Centerpartiet. Minns
            ni hur matmomssänkningen finansierades? Det var genom en sänkning
            av barnbidragen. Det var genom en sänkning av ersättningen i a-kassan,
            en sänkning av ersättningen i föräldraförsäkringen och en sänkning
            av ersättningen i sjukförsäkringen. Det var några av källorna
            för finansieringen av matmomssänkningen. Vi vill i stället låta
            alla vara med och betala litet mer, och sedan se till att de grupper
            som nu har drabbats på ett orimligt sätt får kompensation och
            rimligare villkor.
          </note>
          <note>
            Fru talman! Det allvarligaste med regeringens budgetproposition
            - liksom med alla de tidigare propositioner som regeringen Persson
            och regeringen
          </note>
          <note>
            Carlson lagt fram - är att den saknar en tillväxtstrategi, en
            strategi för hur vi skall få privata företag att födas, växa och
            blomstra. Regeringen har följaktligen misslyckats med sin allra
            viktigaste uppgift. Arbetslösheten i Sverige är högre i dag än
            när Socialdemokraterna tog över regeringsmakten 1994. Det här
            står naturligtvis i hjärtskärande kontrast till de vallöften man
            vann regeringsmakten på 1994. Därför är det minst sagt häpnadsväckande
            att passiviteten när det gäller att åstadkomma nya jobb fortsätter
            även i den här budgeten när nu halva mandatperioden har passerat.
          </note>
          <note>
            Den här budgetpropositionen visar hur regeringen skall finansiera
            och dölja den rekordhöga arbetslösheten, men den visar över huvud
            taget inte hur den skall halveras. Kvittot på detta, fru talman,
            är att man i finansplanen, signerad av Erik Åsbrink, inte räknar
            med att den öppna arbetslösheten skall halveras och bli 4 % år
            2000. Den skall bli 5,7 %. AMS dystra prognos från i går visar
            också att arbetslösheten riskerar att fortsätta växa. Det visar
            att regeringens vallöften om snabb sänkning av arbetslösheten
            saknade substans och täckning.
          </note>
          <note>
            Nya jobb kan bara åstadkommas genom att näringslivet får sunda
            och stabila regler och ett varmare och mer positivt företagarklimat.
            Att stimulera landets familjeföretagare och ge dem sådana villkor
            att de vågar satsa och nyanställa verkar vara något slags ideologiskt
            minerat område där regeringens ideologiska karta och kompass inte
            stämmer med dagens verklighet.
          </note>
          <note>
            Jag tycker att regeringen här rör sig i okänd terräng, men det
            hindrar inte att man rör sig väldigt snabbt. Jag skulle vilja
            säga att det är väldigt mycket nu som har gått alldeles för snabbt
            genom riksdagen.
          </note>
          <note>
            Det är helt enkelt inte möjligt att kompensera en felaktig riktning
            med ökad hastighet, Erik Åsbrink. Det tycks vara er och Centerpartiets
            teknik. Om man inte vet vart man skall är det farligt att ha så
            hög hastighet.
          </note>
          <note>
            Ert kompass och er karta stämmer inte. Ni vet inte vart ni skall,
            men ni ökar hastigheten. Det är fler och fler förslag som ni tycker
            har blivit fel och som ni tycker måste göras om. Det går inte
            en dag utan att det i nyheterna framträder socialdemokratiska
            statsråd som tycker att man skall se över och att det nog blev
            litet fel. Felet är att ni inte har någon ideologi och strategi
            för att få fart på det privata näringslivet. Då går de så här,
            Erik Åsbrink. Vad hjälper en stabil majoritet i kammaren om man
            inte vet vart man skall.
          </note>
          <note>
            De strukturella problem som har gjort att tillväxten i Sverige
            har legat så långt under genomsnittet bland OECD-länderna de senaste
            25 åren lämnar ni i stort sett fullständigt obearbetade i denna
            proposition.
          </note>
          <note>
            Det finns ett avsnitt i finansplanen där ni försöker se hur man
            skulle kunna uppnå en halvering av arbetslösheten. Det är det
            s.k. tillväxtalternativet. Där visar det sig att den faktor som
            skiljer är lönebildningen.
          </note>
          <note>
            Men den gör ni ingenting åt. Det överlämnar ni åt arbetsmarknadens
            parter att göra.
          </note>
          <note>
            Jag tycker att det är ganska djärvt att tro att det skulle gå
            lättare för parterna att sluta avtal om det här
          </note>
          <note>
            - det som har varit omöjligt i 25 år - att det skulle gå lättare
            att lyfta sig själva i håret på det här området än vad det har
            varit i fråga om arbetsrätten. Vad får Erik
          </note>
          <note>
            Åsbrink att tro att parterna självmant skall komma till rätta
            med lönebildningsproblemen när man inte klarar av det i fråga
            om arbetsrätten?
          </note>
          <note>
            Den här tabellen, där ni jämför referensalternativet och tillväxtalternativet,
            visar att inte bara den privata konsumtionen kan öka för alla
            med en bättre lönebildning, utan även den offentliga konsumtionen
            kan göra det. Vi klarar alltså både jobben och välfärden om vi
            får ordning på lönebildningen, men regeringen vägrar att göra
            något åt det. Varför, Erik Åsbrink, vägrar ni att ta itu med det
            som ni själva anser vara den viktigaste åtgärden för att komma
            till rätta med både arbetslösheten och välfärden?
          </note>
          <note>
            Fru talman! Vi kristdemokrater har tillsammans med Folkpartiet
            och Moderaterna lagt fram ett kraftfullt program i en gemensam
            reservation med nya riktlinjer för den ekonomiska politiken som
            ger realistiska förutsättningar för tillväxt och nya jobb i
          </note>
          <note>
            Sverige. Det handlar om att nyföretagandet måste öka.
          </note>
          <note>
            Expansionsmöjligheterna för befintliga företag måste bli bättre.
            Investeringsnivån måste bli betydligt högre.
          </note>
          <note>
            Hushållen måste få möjlighet att köpa tjänster på ett mycket
            bättre sätt än hittills, framför allt genom sänkt skatt på arbete
            inom just tjänstesektorn. Vi skulle vilja sänka skatten på arbete
            över hela linjen, men i dagens statsfinansiella situation får
            vi koncentrera oss på tjänstesektorn. Vi gör där den största insatsen
            för att sänka skatten på arbete. Vi tror nämligen att vi får den
            största effekten där. Vidare måste vi få ett kunskapslyft genom
            en högre kvalitet i utbildningen och genom större satsningar på
            forskning.
          </note>
          <note>
            Att regeringen inte har något program för att få fart på det
            privata näringslivet märks också på det faktum att straffskatten
            på risksparande fortsätter att vara dubbelt så hög som skatten
            på riskfritt sparande på banken.
          </note>
          <note>
            Även när det gäller det s.k. riskkapitalavdraget är det litet
            skakigt. Såvitt jag förstår handlar det om en ideologiskt vilsen
            och ofullgången politik. I fråga om riskkapitalavdraget har det
            hela antagit en nästan komisk omfattning. Ni har kanske hört historien
            om riskkapitalavdraget. Fyrpartiregeringen införde under förra
            mandatperioden ett riskkapitalavdrag för att göra det möjligt
            för den som startar ett företag att dra av på den egna lönen.
            Det handlar alltså om löntagare som startar eget. Meningen var
            att man skulle kunna göra avdrag för underskott vad gäller inkomst
            av tjänst i det nya lilla företaget.
          </note>
          <note>
            Detta var fel enligt Socialdemokraterna. De utfärdade ett heligt
            vallöfte om att ta bort den här möjligheten om de fick makten.
            Och mycket riktigt, man hann knappt ens sätta sig på taburetterna
            förrän man tillsammans med Vänsterpartiet hade avskaffat riskkapitalavdraget.
            Den enda motiveringen var att det var ett vallöfte. Men så kom
            eftertankens kranka blekhet. Man började tänka att det kanske
            inte var så dumt med ett riskkapitalavdrag. Därför återinförde
            man detta tillsammans med Centerpartiet. Detta trädde i kraft
            den 1 januari i år, 1996. Men nu skall samma regering och samma
            centerparti ta bort riskkapitalavdraget en gång till. Det försvinner
            den 1 januari
          </note>
          <note>
            1997. Det pendlar alltså fram och tillbaka här som en sorts gökur.
            Snacka om vilsenhet och om att inte veta vart man skall! Att tala
            om brist på stabila villkor för landets företagare är årets understatement.
          </note>
          <note>
            Tjänstesektorn har vad gäller hushållen hittills varit helt ideologiskt
            bannlyst och tabubelagd för regeringen. Här har statsråden hunnit
            inta minst två mot varandra stridande uppfattningar innan regeringen
            lade locket på genom att tillsätta ytterligare en utredning. Vi
            kristdemokrater vill att det redan från nyårsdagen 1997 skall
            vara möjligt att införa det danska väl dokumenterade hemservicesystemet.
          </note>
          <note>
            Dessutom vill vi att hushållen skall få möjligheter att göra
            avdrag för reparation och ombyggnad med upp till 60 % av arbetskostnaden.
          </note>
          <note>
            Glädjande nog håller alltfler fackförbund och alltfler vanliga
            människor på att få en modern och fördomsfri inställning till
            detta med tjänster till hushållen. Här finns det alltså en enorm
            potential för nya jobb och för en bättre livskvalitet. Det här
            väntar bara på att bli lössläppt från de ideologiska bojorna.
          </note>
          <note>
            Fru talman! Regeringen får för närvarande utstå väldigt mycket
            kritik från olika håll. Men det är inte bara folket som är missnöjt
            med regeringens politik.
          </note>
          <note>
            En ny trend är ju just att regeringen själv är så missnöjd med
            sin egen politik. Det handlar, som också
          </note>
          <note>
            Anne Wibble var inne på, om a-kassan, statsbidragen till kommunerna,
            pensionerna, socialbidragen, barnpensionerna, assistentersättningen,
            arbetsrätten, den månadslånga arbetsgivarperioden i sjukförsäkringen
            och nu även de individuella gränser i bostadsbidragen som drabbar
            landets barnfamiljer mycket hårt. På område efter område håller
            regeringen på att ta tillbaka förslag som är beslutade i denna
            kammare.
          </note>
          <note>
            Flera har talat om fastighetsskatten. Jag instämmer med dem som
            till Per-Ola Eriksson ställer frågan: Vad beror det på att ni
            centerpartister anser att det är viktigare att sänka starkölsskatten
            än att lindra för dem som allra värst drabbas av den nya fastighetstaxeringen?
          </note>
          <note>
            Också när det gäller de individuella gränserna i bostadsbidragen
            måste jag fråga Per-Ola Eriksson om han är beredd att medverka
            till att Centern, på ett kristdemokratiskt initiativ i bostadsutskottet,
            stöder detta så att vi får en förändring. Det finns nämligen förslag
            till lösningar som skulle kunna åstadkomma en lindring. Vad det
            handlar om, Per-Ola Eriksson, är att just barnfamiljer i glesbygd,
            där det är särskilt svårt för båda föräldrarna att få jobb, drabbas
            av ert förslag. Är det inte rimligt att ni är med och ändrar på
            det?
          </note>
          <note>
            Man känner inte riktigt igen Centern här. Varför denna slaviska
            följsamhet till det stora regeringspartiet, Per-Ola Eriksson,
            i nästan alla frågor? Är ni inte alls rädda för att förlora centerprofilen
            - ja, skulle jag vilja säga, för att förlora er själ - när ni
            så slaviskt ställer upp på Socialdemokraternas politik?
          </note>
          <note>
            Fru talman! Förslagen i Kristdemokraternas budgetalternativ innebär
            en förstärkning. Vi har ett med
          </note>
          <note>
            1,4 miljarder starkare budgetsaldo än regeringen för
          </note>
          <note>
            1997. Det innebär att det sammanlagda skattetrycket sänks med
            4,3 miljarder kronor. Den samlade effekten av vår budgetpolitik
            innebär alltså att kommuner och landsting får ca 6,5 miljarder
            mera till vård och omsorg nästa år. Det motsvarar ungefär
          </note>
          <note>
            40 000 heltidstjänster om vi kristdemokrater får bestämma.
          </note>
          <note type="speaker">
            Anf. 6 JAN BERGQVIST (s):
          </note>
          <note>
            Fru talman! Den ekonomiska kollaps som drabbade Sverige i början
            av 90-talet slog upp stora blödande sår i välfärden: arbetslöshet,
            otrygghet, personliga konkurser och sociala tragedier. 0,5 miljoner
            jobb försvann. Mer än 40 000 företag gick i konkurs.
          </note>
          <note>
            Blytunga räntor knäckte många människors ekonomi.
          </note>
          <note>
            För första gången i Sveriges moderna historia stod vi inför det
            överhängande hotet att barn och unga riskerar att få ett sämre
            liv än generationen tidigare. Välfärden vacklade och var inte
            längre självklar.
          </note>
          <note>
            Den moderna välfärdsstaten har ömtåligt skinn.
          </note>
          <note>
            Den måste skyddas och ses över. Hoten om ökade klyftor, om en
            permanent massarbetslöshet och om miljöförstöring finns där ständigt
            och måste slås tillbaka. Men för att klara det måste vi se verkligheten
            i vitögat. Vi kan aldrig låna oss fram till en trygg och bestående
            välfärd. En sund välfärd kräver sunda finanser. Det är också orätt
            om vi till barn och barnbarn lämnar efter oss ett berg av skulder.
          </note>
          <note>
            Skall vi klara det viktigaste av allt, att besegra massarbetslösheten,
            måste det finnas ekonomisk styrka och uthållighet. Vi skall halvera
            den öppna arbetslösheten till 4 % år 2000. Men det räcker inte!
            Sedan skall vi gå vidare och ytterligare pressa tillbaka arbetslösheten
            steg för steg.
          </note>
          <note>
            Vi kan aldrig klara en uthållig och framgångsrik kamp mot arbetslösheten
            med hjälp av svaga och urholkade statsfinanser.
          </note>
          <note>
            Sedan till frågan om rättvisa. Det finns knappast något som är
            så orättvist som ett stort budgetunderskott. Det innebär att det
            allmänna skriver på ett åtagande att till privata kapitalägare
            överlämna allmänna medel i framtiden, med ränta på ränta. Ju mer
            statsskulden växer, desto mer växer klyftorna. Teoretiskt måste
            det inte vara så, men i praktiken fungerar det precis så.
          </note>
          <note>
            För att rädda välfärden måste vi stoppa lånekarusellen och fylla
            igen hålen i budgeten. Efter valet
          </note>
          <note>
            1994 hade den nya regeringen ingen tid att förlora.
          </note>
          <note>
            Socialdemokraterna drog omedelbart i gång ett fyraårigt omfattande
            konsolideringsprogram. Det programmet fick extra tyngd och kraft
            i april 1995 genom samarbete med Centerpartiet. Jag kan tänka
            mig att när man i framtiden bedömer konsolideringsprogrammet säger
            man ungefär så här: Visst fanns det saker som kunde ha gjorts
            annorlunda, och visst fanns det inslag som behövde ändras, men
            på det stora hela var det nödvändigt. Att inte genomföra en totalrenovering
            av Sveriges finanser hade försatt vårt land i en omöjlig situation.
          </note>
          <note>
            Vi vill ha rättvisa. Men vi möter ett budgetunderskott som är
            så gigantiskt att det krävs nedskärningar på i stort sett alla
            områden. Då går det inte att undvika att besparingarna även träffar
            reformer som har kommit till just för att öka jämlikheten.
          </note>
          <note>
            Sverige slog 1993 världsrekord i offentliga utgifter - 73 % av
            nationalprodukten. Det är självklart ohållbart att ha så höga
            utgifter i stat, kommuner och socialförsäkringar att de omfattar
            tre fjärdedelar av vår samlade ekonomi. Det blir ännu mer orimligt
            om staten samtidigt i sina löpande utgifter måste låna närmare
            en kvarts biljon kronor. En kvarts biljon är talet 25 följt med
            tio nollor. När vi i riksdagen talar om ekonomi brukar vi tala
            om miljoner, på sin höjd miljarder. Nu talar vi om biljon, och
            då är det knappast fråga om ekonomi, utan närmast astronomi.
          </note>
          <note>
            Jämför vi budgetsaneringen i Sverige med andra länder är det
            unika för Sverige att 20 % av hushållen som har den högsta standarden
            svarar för 40 % av budgetförstärkningen. Inte tror vi det när
            vi hör debatten här hemma, men det är faktiskt svårt att hitta
            något annat land som en bättre inkomstfördelning än
          </note>
          <note>
            Sverige. Därmed inte alls sagt att vi skall vara nöjda med dagens
            situation, utan vi skall fortsätta att arbeta för större rättvisa,
            för det behövs. Det är en av de allra viktigaste uppgifterna i
            politiken, på arbetsmarknaden och i samhället i övrigt.
          </note>
          <note>
            Även om kräftgången nu har hejdats kastar det ekonomiska sammanbrottet
            fortfarande sin slagskugga över förväntningar och framtidstro.
            I slutet på 80-talet hade vi fyra decenniers erfarenhet av nästan
            oavbrutna framsteg. I slutet på 90-talet har vi knappt läkta sår
            av en stor ekonomisk krasch. Så gott som alla svenskar har själva
            eller via vänner och bekanta fått plågsam känning av konkurser,
            arbetslöshet och skenande räntor. När så många alldeles nyligen
            har blivit brända är det en uppenbar risk för att framtidstron
            alldeles i onödan skruvas ner på sparlåga. Det är naturligt att
            det tar tid och kraft att få upp investeringsviljan och framtidstron
            på en nivå som är rimlig med hänsyn till
          </note>
          <note>
            Sveriges faktiska förutsättningar för framtiden.
          </note>
          <note>
            De flesta bedömare är i dag överens om att vi klarar konsolideringen
            av statens finanser. För bara två år sedan dömde Anne Wibble helt
            ut hela vårt program och sade: Perssonplanen är sällsynt illa
            genomtänkt, en sörplig sörja som inte stoppar statsskuldens ökning.
          </note>
          <note>
            Anne Wibble hade fel. Även övriga talare som vi hört i dag har
            gjort alltför pessimistiska uttalanden om budgetens konsolidering.
            Men det är inte med skadeglädje som jag konstaterar detta, utan
            i stället med tillförsikt för framtiden.
          </note>
          <note>
            Jag tror att ni också tar miste i en annan av era olycksprofetior,
            nämligen att vi skulle misslyckas med att halvera den öppna arbetslösheten
            till 4 % år 2000.
          </note>
          <note>
            Ni underskattar arbetarrörelsens engagemang och beslutsamhet
            i kampen mot arbetslösheten, och ni underskattar Centerpartiet.
          </note>
          <note>
            Samtidigt vill jag säga att det finns anledning att närma sig
            arbetslöshetens problem med ödmjukhet eftersom det är ett sällsynt
            stort och svårt problem.
          </note>
          <note>
            Ändå är jag övertygad om att det går att organisera ett land
            så att man får i det närmaste full sysselsättning och att det
            även gäller länder som bygger på i huvudsak marknadsekonomi. Men
            det fordrar att det finns en bred enighet om att arbete är en
            omistlig del av välfärden. Välfärden skapas av folket i arbete.
            Utan arbete ingen välfärd, utan välfärd ingen rättvisa.
          </note>
          <note>
            Låt mig ge tio exempel på vad vi gör för att ta fram fler jobb.
          </note>
          <note>
            För det första gör vi nästa år en massiv satsning på kunskaps-
            och kompetensutveckling. Det är ett tiomiljardersprogram där vi
            tar vara på Sveriges förutsättningar att konkurrera med kunnande
            och kompetens.
          </note>
          <note>
            Att vi redan har Sveriges högsta investeringsnivå när det gäller
            informationsteknik är ett av många exempel på att vi ha osedvanligt
            goda förutsättningar att utvecklas till ett pulserande och vitalt
            kunskapssamhälle.
          </note>
          <note>
            För det andra startas nu miljardprogrammet för
          </note>
          <note>
            Östersjösamarbetet. Här finns stora möjligheter för handel och
            samarbete.
          </note>
          <note>
            För det tredje startar nästa år miljöprogrammet för hållbar utveckling
            och kretsloppsanpassning av byggnadsmaterial, vatten, avlopp m.m.
            Det är ett led i den stora ekologiska omställning som Sverige
            skall göra och som kommer att skapa många nya jobb. Vi går från
            avloppssamhället till kretsloppssamhället.
          </note>
          <note>
            För det fjärde: Sverige har redan en konkurrenskraftig företagsbeskattning.
            Nu skall villkoren för de små och medelstora företagen förbättras
            ytterligare.
          </note>
          <note>
            För det femte sänks arbetsgivaravgifterna den 1
          </note>
          <note>
            januari med drygt 2 miljarder, med tyngdpunkt på de mindre företagen.
          </note>
          <note>
            För det sjätte startas nästa år ett miljardprogram för småföretagens
            förnyelse, export och teknikutveckling. Dessutom skall dessa företag
            få bättre tillgång till riskkapital bl.a. genom sjätte AP-fonden.
          </note>
          <note>
            För det sjunde görs arbetsmarknadspolitiken effektivare genom
            starkare lokal och regional förankring. Här tror jag att det finns
            mycket att vinna.
          </note>
          <note>
            För det åttonde stärker vi de seriösa företagens ställning genom
            nya och effektivare tag mot den ekonomiska brottsligheten.
          </note>
          <note>
            För det nionde skall 15 000 studentbostäder byggas med statligt
            investeringsbidrag.
          </note>
          <note>
            För det tionde skall vi utnyttja den fördel som vi har i förhållande
            till stora länder. Utan att det stör de internationella handelsmönstren
            kan vi under en längre tid utnyttja den motor för sysselsättningen
            som utgörs av att vi skaffar oss ett överskott i utlandsaffärerna.
            En av de allra viktigaste förändringarna i Sveriges ekonomiska
            struktur är just att vi nyligen gått från att ha haft i det närmaste
            permanenta underskott i våra utlandsaffärer till att nu ha överskott.
            Vi kan räkna med att under en femårsperiod kan överskotten bli
            så höga som närmare 300 miljarder, och detta kan bli en stark
            drivkraft för jobben.
          </note>
          <note>
            Det här är långt ifrån en uttömmande beskrivning av Socialdemokraternas
            och Centern insatser för nya jobb. Lägg därtill att de svenska
            företagen har en god internationell konkurrenskraft. Tillväxten
            utvecklar sig betydligt bättre än vad prognoserna visade i somras.
            Så sent som förra månaden slog 722 företagsledare fast att Sverige
            är ett av de fyra länder i Europa där det är gynnsammast att driva
            företag. Det beror framför allt på vår livskvalitet, på vårt utbud
            av samhällsservice och våra goda förhållanden på arbetsplatserna.
          </note>
          <note>
            Allt detta visar - om jag uttrycker mig försiktigt -
          </note>
          <note>
            att det finns förutsättningar för en mycket starkare framtidstro
            än vad oppositionspartierna har gett uttryck för.
          </note>
          <note>
            En tysk 1800-tals politiker sade att det är med budgetar som
            med korvar; man mår allra bäst av att inte se hur de lagas till.
            Det var i diktaturens Preussen, men i demokratins Sverige måste
            både budgetar och korvar kunna tåla en granskning, av såväl innehållet
            som hur de tillreds.
          </note>
          <note>
            Den nya budgetprocess som vi här tillämpar för första gången
            är som talmannen har sagt den största förändringen i riksdagens
            arbete sedan enkammarriksdagen infördes för 25 år sedan. Jag tror
            att det är ett rationellt sätt att arbeta på och att det gör de
            politiska vägvalen tydligare. Det inbjuder riksdagen till koncentration
            på de stora och långsiktiga frågorna och det ger utskotten en
            chans att kraftigt förbättra sin uppföljning och utvärdering.
          </note>
          <note>
            Fackutskotten spelar en avgörande roll i budgetprocessen. Det
            är viktigt att de redan från början kommer in i diskussionen om
            de övergripande frågorna. Den nya hanteringen kan rädda riksdagen
            från att drunkna i detaljerna och hindra riksdagen från att låta
            sig styras av småsakernas tyranni.
          </note>
          <note>
            Någon har sagt om Wagners musik att den är betydligt bättre än
            den låter. Vad kan vi då säga om oppositionens musik, eller snarare
            klagolåt? Ja, den låter inte särskilt vacker, det tror jag inte
            att någon vill påstå. Men tyvärr blir den inte bättre för den
            saken.
          </note>
          <note>
            Miljöpartiets förslag innebär drastiska strukturomvandlingar
            i näringslivet under de närmaste åren.
          </note>
          <note>
            Om det leder till sämre tillväxt, vilket det finns en klar risk
            för, går partiets budgetekvation inte ihop. Man kan sitta vid
            skrivbordet och flytta siffror fram och tillbaka tills man tycker
            att plus och minus stämmer.
          </note>
          <note>
            Men det är inte säkert att det fungerar så i verkligheten när
            man bedriver ekonomisk politik.
          </note>
          <note>
            Västerpartiet lägger sig som enda parti ovanför utgiftstaket.
            Därmed riskerar man högre priser, högre hyror och högre räntor,
            något som kan äventyra aldrig så goda ambitioner när det gäller
            sysselsättningen.
          </note>
          <note>
            Mot socialdemokraterna står framför allt moderaterna. De vill
            kraftigt vingklippa kommunerna och ta ifrån landstingen stora
            resurser för sjukvården. De vill allvarligt försvaga de anställdas
            ställning och rättigheter på arbetsplatserna. De vill stärka marknadens
            roll på bekostnad av de folkvalda demokratiska församlingarna.
            Skatterna skall sänkas dramatiskt och i sådana former att klyftorna
            och motsättningarna i det svenska samhället skulle öka på ett
            ödesdigert sätt.
          </note>
          <note>
            Folkpartiet och kristdemokraterna skriver inte under på moderaternas
            alla förslag, men de lierar sig ändå med moderaterna när det gäller
            riktlinjerna för den ekonomiska politiken. Mats Odell talade här
            om att man nu hade enat sig om ett kraftfullt ekonomiskt program.
          </note>
          <note>
            Kristdemokraterna vill värna vården, fick vi höra.
          </note>
          <note>
            Men ni skriver alltså ihop er med ett parti som vill kraftigt
            försämra förutsättningarna för landstingen och som i sitt budgetförslag
            mycket starkt reducerar anslagen till hälso- och sjukvården. Det
            förhåller sig på samma sätt med biståndet, som Mats Odell nämnde.
          </note>
          <note>
            Där vill moderaterna gå fram med stora nedskärningar. Ändå väljer
            kristdemokraterna att gå ihop med moderaterna. Detta går inte
            ihop, lika litet som det gick ihop när ni talade om insatser för
            vården och satt med i en regering som inte gav nya resurser till
            vården.
          </note>
          <note>
            Folkpartiet är faktiskt brutalare än moderaterna i ett allvarligt
            avseende, och det gäller arbetslöshetsförsäkringen. I ett enda
            slag vill man ta bort 9 miljarder från a-kassan. Jag undrar hur
            det påverkar människornas vardag. Vad kan det betyda i form av
            höjda egenavgifter till a-kassan för den enskilde, om man i ett
            enda slag tar bort 9 miljarder?
          </note>
          <note>
            Moderaterna, som ju går utomordentligt hårt fram på många sociala
            områden - bortsett från försvaret -
          </note>
          <note>
            föreslår nedskärningar som ligger på bara hälften av vad Folkpartiet
            föreslår samtidigt som man tänker sig en successiv upptrappning.
            Men Folkpartiet går fram på ett sätt som inget annat parti gör.
            Det kommer naturligtvis att skapa stora problem för människor
            i deras vardag.
          </note>
          <note>
            Anne Wibble tog upp frågan om höjd ölskatt och sänkt fastighetsskatt.
            Hon ställde en fråga till mig personligen som löd ungefär så här:
            Varför anser du,
          </note>
          <note>
            Jan Bergqvist, att ölet är viktigare än bostaden? Jag vill svara
            Anne Wibble att under alla mina år i riksdagen har jag aldrig
            i någon debatt tagit upp det faktum att jag är helnykterist. Från
            nykterhetspolitiska synpunkter vill jag därför ha så höga skatter
            som möjligt på sprit och öl som möjligt med hänsyn till hembränning
            och till risken för okontrollerad gränshandel och annat som kan
            äventyra den sociala alkoholpolitik som vi vill föra i Sverige.
          </note>
          <note>
            Anne Wibble antydde att jag skulle vara rädd att möta fastighetsägare.
            Jag träffas fastighetsägare i
          </note>
          <note>
            Bohusläns skärgård, och det gör jag med glädje. Men jag kan se
            någonting som Anne Wibble kanske inte har sett hemma i Göteborg.
            När Danmarksfärjorna anländer går stora karavaner av folk med
            stora kärror lastade med starköl ned för landgångarna. Detta håller
            på att bli fullkomligt okontrollerbart. Ändå utgör det som sker
            i Göteborg bara en bråkdel av de oerhörda karavaner i Skåne som
            drog fram med enorma laster av starköl från Danmark.
          </note>
          <note>
            Det är alltså inte realistiskt att i det här läget säga att vi
            skall höja starkölsskatten på det sätt som har föreslagits av
            Anne Wibble. Det är intressant att se att förslaget var inte mera
            genomtänkt än att ni lade fram det så sent att ni inte ens genom
            en reservation kan yrka bifall till det. Jag uppfattar det som
            ett populistiskt grepp för att ta poäng i den allvarliga debatten
            om fastighetsskatten, ett populistiskt grepp som i varje fall
            jag inte faller för. Jag vågar påstå att när det gäller alkoholpolitik
            har jag ingenting att skämmas för jämfört med Anne Wibble.
          </note>
          <note>
            Jag läste en insändare där det stod ungefär så här:
          </note>
          <note>
            Dagens politiker sitter med näsan över kassaboken.
          </note>
          <note>
            De suckar över att inkomster och utgifter inte går ihop. Men
            var finns det glödande engagemanget? Var finns den stora drömmen
            om framtiden? Kort sagt, vart har svenska folkets visioner tagit
            vägen?
          </note>
          <note>
            Mitt eget svar på detta är att jag inte alls tror att svenska
            folket har slutat att brinna för fred, rättfärdighet och solidaritet.
            Tvärtom är den känslan kanske starkare än någonsin.
          </note>
          <note>
            Jag tror att mina egna drömmar om framtiden är mycket vanliga
            och att jag delar dem med de flesta svenskar. Jag vill har en
            värld i fred och en bra miljö med frisk luft, rent vatten och
            rik natur. Jag vill att mina nära och kära skall leva ett tryggt
            och gott liv, att barnen får en bra uppväxt och en förstklassig
            skola, att det finns arbete och meningsfulla uppgifter åt alla
            i arbetsför ålder, att den äldre generationen kan leva ett rikt
            och aktivt liv, att det finns vård och omsorg åt alla som behöver
            och att det finns en solidaritet som gör vårt samhälle humant
            och mänskligt.
          </note>
          <note>
            För 30 år sedan sade man kanske om sådana här drömmar: Detta
            är våra stora framtidsvisioner. Men även om vi i dag vet att mycket
            återstår, tar vi kanske inte lika gärna till det högtidliga ordet
            framtidsvisioner. Vi säger mer direkt att detta är vad vi vill
            och hoppas på för framtiden.
          </note>
          <note>
            En förklaring till denna förskjutning i språkbruket kan kanske
            vara att vi starkare än förut faktiskt känner att detta ligger
            inom räckhåll för människans möjligheter - det goda samhället,
            det rättvisa samhället, kunskapssamhället, folkhemmet, där svenska
            folket lever ett tryggt och gott liv högt upp i åldrarna.
          </note>
          <note>
            Inte ens ett litet land som Sverige måste viljelöst driva dit
            marknadskrafterna och de internationella vindarna för oss. Även
            för kommande generationer gäller vad Tage Erlander skrev när han
            summerade sina livserfarenheter:
          </note>
          <note>
            Människan behöver inte vara en lekboll för anonyma ekonomiska
            lagar eller tekniska krafter. Hon kan själv forma sin framtid.
            Men det förutsätter att hon känner den verklighet i vilket hon
            arbetar och vet vad hon vill. Det är den viktigaste lärdomen historien
            ger oss.
          </note>
          <note>
            (Applåder)
          </note>
          <note type="speaker">
            Anf. 7 BO LUNDGREN (m) replik:
          </note>
          <note>
            Fru talman! Det börjar bli litet pinsamt när socialdemokrater
            hävdar att allt var väl i Sverige fram till den 4 oktober 1991
            och att allt gick snett därefter. För att en gång för alla avfärda
            detta i den fortsatta debatten här i dag vill jag återge vad Kjell-Olof
            Feldt, den förre socialdemokratiska finansministern, 1991 skrev
            om orsakerna till krisen:
          </note>
          <note>
            Den tredje vägen ledde åt fel håll. Det verkade bära i väg mot
            det stup jag talade om på 1984 års partikongress. Vidare skriver
            han om december 1989: Vi hade nu kommit därhän att den tredje
            vägens ekonomiska politik höll på att bryta samman. Vid nästa
            anhalt väntade arbetslösheten.
          </note>
          <note>
            Diskutera orsakerna med Kjell-Olof Feldt snarare än med mig!
          </note>
          <note>
            Jag tycker att det är korrekt och väsentligt det som
          </note>
          <note>
            Jan Bergqvist sade om att man skall känna den verklighet man
            lever i och veta vad man vill för att kunna göra en bra politisk
            insats.
          </note>
          <note>
            Det är detta som är problemet med regeringens -
          </note>
          <note>
            och för all del också med Centerpartiets - politik. Att man inte
            vet vad man vill har vi sett ett antal exempel på. Anne Wibble
            tog upp många.
          </note>
          <note>
            Jag blev rädd när jag hörde Jan Bergqvist läsa upp de tio punkter
            i sitt program som skall ge de nya jobben. Bakom dem ligger skattehöjningar
            på 10-15
          </note>
          <note>
            miljarder på företagens investeringar och höjningar av skatten
            på arbete med 40 miljarder. Vi har hört hur
          </note>
          <note>
            TCO-ekonomerna, liksom Inger Olsson, TCO:s ordförande, säger
            att den höga skatten på arbete är förödande för jobben.
          </note>
          <note>
            Man försämrar forskningsanslagen som påverkar framtidens möjligheter
            för företagen. Man återreglerar arbetsmarknadslagstiftningen.
            Man skall förtidsavveckla kärnkraften och höja kostnaderna för
            energi i motsvarande grad.
          </note>
          <note>
            Socialdemokraterna är inte i takt med verkligheten och vet uppenbarligen
            heller inte vad de vill.
          </note>
          <note>
            Jag skall be att få avsluta genom att ställa två frågor till
            Jan Bergqvist. För det första: Tycker Jan
          </note>
          <note>
            Bergiqvist att det är rimligt att vårdbiträdet i Katrineholm
            betalar 65 % av sin inkomst i skatt? För det andra: Hur kan Jan
            Bergqvist skriva under ett betänkande som innebär att änkepensionerna
            sänks i motsvarande mån som bidragen till politiska partier och
          </note>
          <note>
            LO höjs?
          </note>
          <note type="speaker">
            Anf. 8 JAN BERGQVIST (s) replik:
          </note>
          <note>
            Fru talman! Jag gick inte närmare in på orsakerna till den krasch
            som drabbade Sverige i början på 90-
          </note>
          <note>
            talet. Jag har hört Bo Lundgren beskriva orsakerna i olika sammanhang,
            där han hävdar att orsakerna helt låg före den borgerliga regeringens
            tid. Under tiden den borgerliga regeringen verkade blev allt till
            det bättre, och sedan började problemen igen.
          </note>
          <note>
            Detta är naturligtvis en vrångbild av verkligheten.
          </note>
          <note>
            Om vi tittar på vad som hände med tillväxt, nya jobb och standardutveckling
            - saker som Bo Lundgren menar att vi måste skapa förutsättningar
            för - ser vi att det gick bakåt på dessa områden det år som Bo
          </note>
          <note>
            Lundgren satt i regering och hade inflytande. Aldrig har hushållens
            bidragsberoende ökat så snabbt som när Bo Lundgren satt i Finansdepartementet.
          </note>
          <note>
            Det går inte att resonera som om ni redde upp allt under dessa
            tre år när det i själva verket var tvärtom.
          </note>
          <note>
            Jag vill hänvisa till hur Björn Wolrath reagerade sommaren 1994.
            Han ligger minst lika långt till höger om Socialdemokraterna som
            Bo Lundgren gör. Efter tre års borgerlig regering förklarade han
            att han helt tappat förtroende för de svenska statsobligationerna.
          </note>
          <note type="speaker">
            Anf. 9 BO LUNDGREN (m) replik:
          </note>
          <note>
            Fru talman! Låt mig först yrka bifall till reservationerna 1,
            33 och 47 och därefter säga att jag är mycket förvånad. Att finansutskottets
            socialdemokratiske ordförande inte svarar på frågor är en sak,
            men han har ju ingenting att säga om framtiden!
          </note>
          <note>
            Tala om visioner och jobben! Hur skall man skapa förutsättningar
            för att den arbetslöshet som håller på att permanentas på en orimligt
            hög nivå inte skall bli ännu högre nästa år? Hur kan Jan Bergqvist
            försvara att skatten på arbete höjs? Hur kan han undvika att läsa
            debattartiklar där TCO säger att kraftigt sänkt skatt på arbete
            kan ge många nya jobb? Därmed har de skattehöjningar regeringen
            genomfört indirekt slagit ut väldigt många jobb.
          </note>
          <note>
            Hur kan han bortse från hur människor som vårdbiträdet i Katrineholm
            genom att skatten är så hög snärjs in i ett beroende av stöd från
            den politiska sektorn som denna inte kan leverera? Folk blir utlämnade
            och får ingen ekonomisk självständighet.
          </note>
          <note>
            Varför svarar inte Jan Bergqvist på detta? Jo, för att han är
            fast i de gamla dogmer som innebär att vi politiker skall styra
            åt människorna, ta hand om dem, lösa problemet med arbetslösheten
            och skapa jobb, trots att vi inte kan.
          </note>
          <note>
            Återigen: Säg någonting om framtiden, Jan
          </note>
          <note>
            Bergqvist! Är ni socialdemokrater beredda att sänka skatten på
            arbete som TCO och vi moderater kräver?
          </note>
          <note>
            Är ni beredda att göra det för att få fram de nya jobben och
            öka den ekonomiska självständigheten och den sociala tryggheten
            för människor runt om i Sverige? Eller står ni fast vid det gamla,
            som fortsättningsvis leder oss in i massarbetslösheten och gör
            bidragsberoendet än mer permanent än för närvarande?
          </note>
          <note type="speaker">
            Anf. 10 JAN BERGQVIST (s) replik:
          </note>
          <note>
            Fru talman! Ingen som lyssnade på mitt anförande kan väl ha undgått
            att höra att jag talade om framtiden och vad vi vill göra i kampen
            mot arbetslöshet. Att Bo
          </note>
          <note>
            Lundgren för sin del inte accepterar programmet eller tycker
            att det är bra är en annan sak. Nog talar vi om framtiden - det
            kan ingen förneka.
          </note>
          <note>
            Det vårdbiträde Bo Lundgren talade om får i dag betala av på
            de statsskuldräntor som uppstod under den borgerliga regeringstiden.
            Det är helt enkelt inte möjligt att genomföra en balansering av
            budgeten och bara skära i utgifterna, som Moderaterna gör. Gör
            man det får man helt orimliga sociala konsekvenser.
          </note>
          <note>
            Det var nödvändigt för Socialdemokraterna att både höja skatter
            och göra besparingar för att kunna klara upp detta. Vi har försökt
            att balansera det hela på ett hyggligt sätt och att få en rimlig
            fördelningsprofil.
          </note>
          <note>
            Men en förklaring till de höga skatter som vårdbiträdet betalar
            är de statsskuldräntor som till hälften uppstod under Bo Lundgrens
            tid.
          </note>
          <note type="speaker">
            Anf. 11 ANNE WIBBLE (fp) replik:
          </note>
          <note>
            Fru talman! Låt mig först tala om att jag faktiskt inte visste
            att Jan Bergqvist är helnykterist. Känner han sig illa berörd
            av något jag har sagt i fråga om ölskatten är jag inte sämre än
            att jag kan be om ursäkt.
          </note>
          <note>
            Jag hoppas att vi kan föra en saklig diskussion om frågan.
          </note>
          <note>
            Jan Bergqvists enda försvar för att föredra lägre skatt på starköl
            framför lägre skatt på boende är att det jag föreslagit inte är
            realistiskt. Det är ett sällsynt dåligt försvar. Jag är helt övertygad
            om att det inte finns en enda boende i någon skärgård eller något
            annat område som känner sig lugnad av detta. Förslaget är ytterst
            realistiskt. Det finns på papper här. Det är väsentligt bättre
            underbyggt än många av de förslag som regeringen har lagt fram.
            Det är bara det att Socialdemokraterna inte vill. Det är precis
            vad det handlar om. Socialdemokraterna brukar säga att politik
            är att vilja, men i det här fallet vill de inte. De vill inte
            sänka skatten på fastigheter, men de vill sänka skatten på starköl.
            Så enkelt är det.
          </note>
          <note>
            Jan Bergqvist påstod någonting om a-kassan som inte är korrekt.
            Han måste ha läst på väldigt dåligt.
          </note>
          <note>
            Folkpartiet har föreslagit att man drar ned statsbidragen och
            sänker inkomstskatten för löntagarna så att de får precis samma
            summa pengar mer i sin plånbok för att kunna betala högre avgifter.
            Det är bara att läsa innantill, Jan Bergqvist.
          </note>
          <note>
            Min huvudfråga är ändå jobben. Vad gör regeringen för att skapa
            förutsättningar för fler arbeten?
          </note>
          <note>
            Jan Bergqvist har en lång lista med tio punkter som redan finns.
            Dessa tio punkter är ju redan inräknade i de bedömningar och prognoser
            som regeringen, utskottsmajoriteten, AMS och andra lägger fram.
            Prognoserna visar att detta inte duger. Det duger inte!
          </note>
          <note>
            Arbetslösheten närmast ökar nästa år. Vad skall Socialdemokraterna
            göra, Jan Bergqvist? De saknar svar. Jag betvivlar inte deras
            goda vilja och engagemang - det är inte viljan utan förmågan som
            brister.
          </note>
          <note>
            Regeringen är på reträtt. Den har ingen politik för framtidens
            jobb.
          </note>
          <note type="speaker">
            Anf. 12 JAN BERGQVIST (s) replik:
          </note>
          <note>
            Herr talman! I kampen mot arbetslösheten handlar samtliga de
            tio punkter jag tog upp sådant som ligger framför oss. I många
            fall gäller det program som träder i kraft den 1 januari. Alla
            dessa punkter har alltså stor betydelse för framtiden.
          </note>
          <note>
            Anne Wibble svarade inte på min konkreta fråga om hur mycket
            egenavgiften måste höjas i a-kassan om man tar bort 9 miljarder
            kronor från arbetslöshetsförsäkringen. Jag vill faktiskt gärna
            ha ett besked om detta. Det borde ha stått i Folkpartiets motion,
            men det gjorde det inte. Vi kanske kan få besked om den saken
            här.
          </note>
          <note>
            När det gäller alkoholbeskattningen är verkligheten att vi höjer
            spritskatterna. Det är inte fråga om att vi sänker alkoholbeskattningen
            totalt sett, men vi gör en omfördelning med hänsyn till just de
            problem jag berörde. Socialdemokraterna tar hänsyn till att om
            vi bara blundar och sticker huvudet i busken kommer gränshandeln
            att få helt orimliga proportioner. Det är till stor nackdel ur
            nykterhetssynpunkt, vill jag bestämt påstå.
          </note>
          <note type="speaker">
            Anf. 13 ANNE WIBBLE (fp) replik:
          </note>
          <note>
            Herr talman! Det är alldeles uppenbart att oberoende av eget
            tycke och smak i fråga om öl så är resultatet av Socialdemokraternas
            och Centerpartiets agerande här i riksdagen att möjligheterna
            att lindra fastighetsskatten har stoppats. De håller fast vid
            förslag som lägger pengar på att minska skatten på starköl.
          </note>
          <note>
            Det är resultatet av deras politik. Jag tycker att det är en
            genuint dålig prioritering. Jag tycker att det vore väldigt mycket
            bättre att visa att man förstår oron hos alla dem som t.ex. har
            skrivit brev till utskottet under beredningen. Vi vågar kanske
            inte bo kvar, säger massor av människor. Men Socialdemokraterna
            och
          </note>
          <note>
            Centerpartiet bryr sig inte om dessa människor, utan vidhåller
            att man skall sänka skatten på starköl. Jag tycker att det är
            en dålig politik.
          </note>
          <note>
            Vi har 9 miljarder kronor mindre i statliga bidrag till a-kassan
            i vårt förslag. De använder vi till att sänka inkomstskatten.
            Jag förstår att Jan Bergqvist har svårt att förstå detta, för
            det är ju väldigt ovanligt i socialdemokratisk politik att sänka
            inkomstskatten.
          </note>
          <note>
            Men Folkpartiet gör det. Det går precis jämnt ut. 9
          </note>
          <note>
            miljarder kronor mer i den egna plånboken som man använder för
            att betala avgift till a-kassan. Det är väldigt enkelt - det blir
            plus minus noll.
          </note>
          <note>
            Välfärden i Sverige är uppbyggd på att många människor har arbete.
            Våra välfärdssystem förutsätter detta. Det är bara när många människor
            har arbete som våra skatteinkomster till stat och kommun räcker
            till vård, omsorg, utbildning och bra försäkringssystem. Socialdemokraterna
            försöker nu bygga upp en helt ny variant, där man skall kunna
            ha systemet rullandes fram och på kryckor med en arbetslöshet
            på
          </note>
          <note>
            13 %. Det är ett enormt avsteg från det välfärdsbygge som Folkpartiet
            och jag tycker är ganska viktigt.
          </note>
          <note>
            Pengarna räcker alltså inte om inte fler människor har arbete.
            Här saknar Socialdemokraterna en politik.
          </note>
          <note type="speaker">
            Anf. 14 JAN BERGQVIST (s) replik:
          </note>
          <note>
            Herr talman! Jag börjar misstänka att Anne
          </note>
          <note>
            Wibble inte kan svara på frågan som jag har ställt två gånger
            nu. Hur stor blir höjningen av egenavgifterna till a-kassan om
            Folkpartiets förslag genomförs?
          </note>
          <note>
            Folkpartiet vill tillgodoräkna sig en besparing redan från januari
            nästa år, och frågan är därför berättigad.
          </note>
          <note>
            Hur stora höjningar blir det för den enskilde medlemmen?
          </note>
          <note>
            Regeringen har lagt fram ett förslag om fastighetsskatten som
            innebär att de nya taxeringsvärdena inte skall slå igenom fullt
            ut. Dessutom har skatte- och finansutskotten beställt en utredning
            som skall gå igenom hur taxeringsförfarandet går till och hur
            man skall kunna rätta till de problem som har uppstått i den praktiska
            hanteringen. Det kan man bl.a. göra genom att taxeringen får en
            tydligare lokal förankring än den har i dag. Denna fråga kommer
            också att diskuteras i fortsättningen, i nästa debattomgång. Anne
          </note>
          <note>
            Wibble kommer säkert att få svar då också.
          </note>
          <note>
            Jag vill än en gång understryka att förslaget om ölskatten inte
            är en realistisk finansiering. Om man vill ha finansiering får
            man skaffa den på annat håll, men inte genom detta förslag. Detta
            är ren populism.
          </note>
          <note>
            Folkpartiet bortser från hur verkligheten ser ut på detta område.
          </note>
          <note type="speaker">
            Anf. 15 JOHAN LÖNNROTH (v) replik:
          </note>
          <note>
            Herr talman! Jan Bergqvist har alltid gått mitt i ledet i socialdemokratins
            långa marsch från Keynes och
          </note>
          <note>
            Wigforss till Maastricht och Göran Persson. På
          </note>
          <note>
            70- och 80-talen försvarade han den aktiva finanspolitiken med
            den fulla sysselsättningen i högsätet. I
          </note>
          <note>
            Riksbanksutredningen 1993 förde han som reservant ett mer nyanserat
            resonemang kring den nödvändiga avvägningen mellan den nya högerns
            idéer och de klassiska idéerna om den fulla sysselsättningen.
          </note>
          <note>
            Nu har Jan Bergqvist förvandlats till något av en fundamentalist.
            Med oerhört förenklade argument sågar han Vänsterpartiets förslag.
            Han menar att vi i
          </note>
          <note>
            Vänsterpartiet har överträtt det heliga utgiftstaket och att
            det därmed inte är värt att resonera med oss. Sverige är på gränsen
            till deflation, Jan Bergqvist. Är det inte ens möjligt att föra
            ett nyanserat resonemang kring nödvändigheten av att göra avvägningar
            i konjunkturpolitiken och att sätta arbetslöshetsbekämpningen
            före inflationsbekämpningen?
          </note>
          <note>
            Till sist har jag en mycket konkret fråga. Går det inte att fördela
            om, t.ex. genom höjda skatter och sänkt grundavdrag i den statliga
            beskattningen för höginkomsttagare, i stället för att finansiera
            80 %-
          </note>
          <note>
            nivån genom höjda avgifter till a-kassan, vilket fördelningspolitiskt
            är mycket sämre?
          </note>
          <note type="speaker">
            Anf. 16 JAN BERGQVIST (s) replik:
          </note>
          <note>
            Herr talman! Deflation, talas det om. Ja, vi får väl se vad som
            händer med den svenska ekonomin. Luften går ju inte ur ekonomin
            när det handlar om ekonomisk tillbakagång. Att priserna inte har
            stigit, utan i stället sjunkit med 0,1 procentenheter under en
            tolvmånadersperiod, beror inte på att den svenska ekonomin har
            stannat upp eller på att tillväxten inte har fart. I själva verket
            ser nu tillväxttakten ut att öka. Det handlar till stor del om
            att det allmänna ränteläget dess bättre har sjunkit. Därmed ökar
            också förutsättningen för att sänka hyrorna. Bostadskostnaderna
            sjunker, och det slår sedan igenom i konsumentprisindex.
          </note>
          <note>
            Det vi registrerar är alltså att något positivt har hänt. Det
            ger oss inte anledning att bli förskräckta över att vi nu skulle
            ha hamnat i något slags knipa eller att luften skulle ha gått
            ur den svenska ekonomin. Så är det inte.
          </note>
          <note>
            Jag vill gärna säga att jag för egen del inte alls har övergivit
            Keynes i diskussionerna om ekonomisk politik. Men när ekonomin
            hamnar i den katastrofala kollaps som den svenska ekonomin har
            gjort måste man först få en stabil grund. Vi måste först ha kontroll
            över de instrument som staten förfogar över och ha balans i vår
            ekonomi, så att vi har kraft att aktivt utjämna konjunktursvängningarna.
            Så länge vi har dessa enorma statsskuldräntor och dessa underskott
            kan vi hamna i ett underläge gentemot de krafter som vi skall
            styra.
          </note>
          <note>
            Det handlar alltså om att verkligen se till att vi nu konsoliderar
            vår situation under en fyraårsperiod, så att vi kan driva en aktiv
            politik och påverka konjunktursvängningarna.
          </note>
          <note type="speaker">
            Anf. 17 JOHAN LÖNNROTH (v):
          </note>
          <note>
            Herr talman! Finansministern brukar säga att vi har slagit världsrekord
            i budgetsanering, och vi håller på att slå Europarekord i låg
            inflation.
          </note>
          <note>
            I dag är detta det stora kortsiktiga problemet. Ni måste få fart
            på hjulen och se till att arbetslösheten nu snabbt går ned för
            att ni skall klara målet att halvera arbetslösheten. Det handlar
            om köpkraft.
          </note>
          <note>
            Vi kan inte väcka Keynes till liv. Men jag är fullständigt övertygad
            om att den allra enklaste keynesianska analys - med hänsyn tagen
            till allt det nya som har hänt på penningmarknaden - ger till
            resultat att
          </note>
          <note>
            Vänsterpartiets budgetförslag faktiskt är mycket bättre avvägt.
            Vårt förslag innebär lägre arbetslöshet, och därmed skapar vi
            också långsiktigt bättre balans i budgeten.
          </note>
          <note>
            Felet med Jan Bergqvist är att han inte längre tycks vara beredd
            att föra ett nyanserat resonemang kring denna nödvändiga avvägning.
          </note>
          <note type="speaker">
            Anf. 18 JAN BERGQVIST (s) replik:
          </note>
          <note>
            Herr talman! Att vi slår världsrekord i budgetkonsolidering har
            att göra med att vi 1993 slog världsrekord i offentliga utgifter.
            Vilket annat jämförbart land har offentliga utgifter som uppgår
            till 73 % av den samlade ekonomin? Så var det 1993. Detta är bakgrunden
            till att det var absolut nödvändigt att lägga om den ekonomiska
            kursen och sjösätta ett mycket kraftfullt konsolideringsprogram.
          </note>
          <note>
            I jämförelse med Moderaternas program är Vänsterpartiets program
            mycket bättre. Moderaterna vill inte ha några som helst skattehöjningar.
            Skatterna skall i stället sänkas så mycket som möjligt, och man
            satsar allt på att skära ned utgifterna.
          </note>
          <note type="speaker">
            Anf. 19 TREDJE VICE TALMANNEN:
          </note>
          <note>
            Repliken gäller Johan Lönnroth.
          </note>
          <note type="speaker">
            Anf. 20 JAN BERGQVIST (s):
          </note>
          <note>
            Herr talman! Jag gjorde en jämförelse med Moderaternas uppfattning,
            och i den jämförelsen vill jag ge
          </note>
          <note>
            Johan Lönnroth ett erkännande. Jämför man med den uppläggningen
            av budgetpolitiken är Vänsterpartiets förslag oändligt mycket
            bättre.
          </note>
          <note type="speaker">
            Anf. 21 ROY OTTOSSON (mp) replik:
          </note>
          <note>
            Herr talman! Först en rättelse. Jan Bergqvist säger att alla
            talare uttrycker sig pessimistiskt om budgetkonsolideringen. Det
            är ett budskap som man ibland hör från socialdemokrater och centerpartister.
          </note>
          <note>
            De menar att det bara är de som är beredda att ta ansvar för
            och lägga fram förslag om en sanering av statsbudgeten. Det är
            inte sant. Det är faktiskt bara
          </note>
          <note>
            Vänsterpartiet som har litet avvikande åsikter på just den punkten.
            Alla andra oppositionspartier backar upp budgetsaneringen.
          </note>
          <note>
            Bakom det svenska konvergensprogrammet, där just budgetsaneringen
            är huvudtemat, står fyra partier.
          </note>
          <note>
            Förutom Socialdemokraterna och Centern är det
          </note>
          <note>
            Kristdemokraterna och Miljöpartiet. Vi bör påminnas om att samarbetet
            med Centern i huvudsak är en partitaktisk manöver och ett sätt
            att splittra den borgerliga oppositionen. På det området är Socialdemokraterna
            mycket framgångsrika, det måste man säga.
          </note>
          <note>
            Jan Bergqvist sade att Miljöpartiets förslag leder till drastiska
            strukturförändringar som riskerar att leda till lägre tillväxt.
            Men han preciserar sig inte. Jag undrar om han egentligen inte
            bygger påståendet på fördomar mot Miljöpartiet, snarare än på
            de faktiska förslag som vi har lagt fram här i riksdagen.
          </note>
          <note>
            Vad är det han syftar på? Är det förslaget om arbetstidsförkortning?
            Vi föreslår att man sänker arbetstiden till 35 timmar per vecka
            med start 1998. Det genomförs sedan under ett antal år framöver.
            Är det detta som skapar de mycket negativa effekterna? Är det
            den mer radikala fördelningspolitiken som är så destruktiv? Eller
            syftar han på att vi satsar litet mer på kommunerna än vad regeringen
            gör? Vi satsar inte så litet mer förresten - det dubbla eller
            det tredubbla.
          </note>
          <note>
            Vad är det som är så destruktivt? Det vore intressant att få
            detta utrett.
          </note>
          <note type="speaker">
            Anf. 22 JAN BERGQVIST (s) replik:
          </note>
          <note>
            Herr talman! Samarbetet med Centerpartiet skapar långsiktighet
            och en god utveckling för den svenska ekonomin. Det är förklaringen
            till att båda partier tycker att samarbetet är bra.
          </note>
          <note>
            Miljöpartiet ställer upp på budgetkonsolidering.
          </note>
          <note>
            Men problemet är ju att skulle man förverkliga er politik, med
            förslag om att skyffla om och införa drastiska, snabba arbetstidsförkortningar,
            skulle det uppstå inkomstminskningar, inte minst för kommuner
            och landsting.
          </note>
          <note>
            Ni tillgodoräknar er inkomster som följer av den tillväxt som
            regeringspolitiken leder till. Men jag är inte säker på att ni
            kan göra det om ni verkställer er politik i verkligheten.
          </note>
          <note type="speaker">
            Anf. 23 ROY OTTOSSON (mp) replik:
          </note>
          <note>
            Herr talman! Det är alldeles riktigt att frånvaron av en samlad
            borgerlig opposition leder till långsiktighet och stabilitet för
            regeringen. Det är klart. Det finns ju inte något realistiskt
            regeringsalternativ i dag.
          </note>
          <note>
            Men ur ekonomisk synpunkt är det inte någon nyhet att det finns
            en kraftig majoritet här i riksdagen, oavsett Centerpartiet.
          </note>
          <note>
            Så har vi påståendet att vi föreslår en drastisk, snabb arbetstidsförkortning.
            Det handlar alltså om en sänkning av normalarbetstiden till 35
            timmar som genomförs under ett antal år. Nivån är jämförbar med
            den man redan har eller kommer att få under de närmaste åren i
            Tyskland, Frankrike och andra grannländer inom EU. Det är alltså
            inte speciellt drastiskt, utifrån ett bredare synsätt.
          </note>
          <note>
            Påståendet att detta skulle leda till en dramatiskt mindre tillväxt
            som skulle fullständigt urholka ekonomin håller inte. Dessutom
            strider det faktiskt mot socialdemokraternas egen politik - om
            ni menar ni något med era kongressbeslut om sänkt arbetstid. Det
            är väl ändå så att sänkt arbetstid ger en del jobb. Då blir ju
            också kostnaderna mindre.
          </note>
          <note>
            Om man omfördelar en del av skatterna från arbete till miljö
            och energi underlättar det också för arbetstidsförkortningen.
            Arbetstidskostnaden blir ju lägre.
          </note>
          <note>
            Det är svårt att förstå vad socialdemokraterna egentligen har
            emot det här, bortsett från att ni är väldigt försiktiga. Ni har
            kanske också problem med en intern opinion, snarare än med opinionen
            här i riksdagen.
          </note>
          <note type="speaker">
            Anf. 24 JAN BERGQVIST (s) replik:
          </note>
          <note>
            Herr talman! Det råder inget tvivel om att kommuner och landsting
            skulle få en betydligt svårare ekonomisk situation om Miljöpartiet
            fick genomföra sitt generella och förhållandevis snabba program
            för en sänkning av arbetstiden. Om man därtill lägger era övriga
            förslag, t.ex. kraftiga höjningar av industrins energiskatter,
            är det exempel på att er politik har inslag som kan skada den
            ekonomiska tillväxten och därmed de inkomster som behövs för att
            få balansen i budgeten att gå ihop.
          </note>
          <note type="speaker">
            Anf. 25 MATS ODELL (kd) replik:
          </note>
          <note>
            Herr talman! Jan Bergqvist tycker att vi i oppositionen är för
            pessimistiska om budgetkonsolideringen och arbetslösheten. Det
            är tvärtom så, Jan Bergqvist, att vi tror att med allt starkare
            statsfinanser är Sverige på väg mot en allt större arbetslöshet.
            Vi har AMS
          </note>
          <note>
            kvitto på detta genom den dystra prognosen från i går.
          </note>
          <note>
            Jag tycker att det är intressant när Jan Bergqvist säger att
            han tror att det går att nå full sysselsättning och att det går
            att organisera samhället på det viset.
          </note>
          <note>
            Han säger att det krävs ödmjukhet för detta. Det krävs också
            en bred enighet. Det är ett nyckelbegrepp, Jan
          </note>
          <note>
            Bergqvist. Det krävs en bred enighet om vi skall klara detta.
            Då måste jag fråga: När tänker ni börja det tunga, svåra och pedagogiska
            arbetet att tala om för era egna sympatisörer vad som egentligen
            krävs för att komma till rätta med Sveriges strukturella problem
            som orsakar arbetslösheten?
          </note>
          <note>
            Numera genomför ni vissa sådana reformer, visserligen halvhjärtat,
            och hänvisar till att det är en uppgörelse med Centerpartiet.
            Ni förklarar inte varför dessa svåra åtgärder nu måste vidtas.
            Hur tänker ni åstadkomma den enigheten? Det är en viktig fråga.
          </note>
          <note>
            Som det nu är flyr ju era väljare till Gudrun
          </note>
          <note>
            Schyman som nu genomför den politik som ni hade i opposition
            och som ni gick till val på. Vad skall ni göra för att förklara
            för väljarna varför den politiken är viktig?
          </note>
          <note>
            Sedan frågar Jan Bergqvist hur vi kan vara eniga med Moderaterna
            i en gemensam reservation om de ekonomiska riktlinjerna för att
            sedan ha olika uppfattningar om bistånd och annat.
          </note>
          <note>
            Så här är det, Jag Bergqvist. Kristdemokraterna,
          </note>
          <note>
            Folkpartiet och Moderaterna är eniga om hur vi skall skapa de
            nya jobben och hur vi skall skapa de nya nödvändiga resurserna.
            Däremot har vi olika uppfattningar om hur de resurserna sedan
            skall fördelas när de väl är skapade. Där har väljarna sitt fria
            val i valet
          </note>
          <note>
            1998 att lägga sin röst på olika nyanser. Det är den stora skillnaden.
          </note>
          <note type="speaker">
            Anf. 26 JAN BERGQVIST (s) replik:
          </note>
          <note>
            Herr talman! Samverkan med Moderaterna i regeringsställning gav
            ju inte något vidare utbyte för Mats
          </note>
          <note>
            Odell, om man tänker på diskussionen om vården.
          </note>
          <note>
            Sedan lovade Mats Odell tidigare att han var väl förberedd att
            svara på finansutskottets invändningar mot Kristdemokraternas
            förslag. Ni tillgodoräknar er redan från nästa budgetår en höjning
            av mervärdesskatten på spel och dobbel, trots att det strider
            mot gällande EG-direktiv. Det skulle i alla fall ta mycket lång
            tid att genomföra något sådant. Ni tillgodoräknar er inkomster
            från en avfallsskatt som fortfarande är under beredning och under
            remissbehandling. Det är alltså inkomster som skulle börja löpa
            redan om några månader. Det skall bli intressant att höra om Mats
          </note>
          <note>
            Odell, till skillnad från när vi diskuterade det här på utskottssammanträdet,
            har något bra svar på dessa invändningar i dag.
          </note>
          <note type="speaker">
            Anf. 27 MATS ODELL (kd) replik:
          </note>
          <note>
            Herr talman! Låt mig börja med moms på spel och dobbel. Det prövas
            gentemot ett EU-direktiv. Jag tycker att Jan Bergqvist skulle
            tala med litet mindre bokstäver, eftersom det förslag som utskottsmajoriteten
            och regeringen har om koldioxidskattehöjningen befinner sig i
            exakt samma situation. Där svävar Jan
          </note>
          <note>
            Bergqvist i samma osäkerhet som Kristdemokraterna gör. I det
            här direktivet står det att det är vissa saker som skall undantas,
            t.ex. offentlig sjukvård, mänskliga organ, blod och mjölk, offentlig
            undervisning och så kommer spel och dobbel in på något konstigt
            vis i denna uppräkning. Vi tycker inte att det är svårare att
            ha moms på Bingolotto än vad det är att det på mjölk t.ex.
          </note>
          <note>
            Sedan har vi förslaget om avfallsskatt. Där är ju remissinstanserna
            positiva till förslaget. Det finns ingenting som tyder på att
            det inte skulle kunna genomföras. Regeringen har ju betydande
            erfarenhet av att genomföra förslag ganska snabbt. Vi tror att
            det är viktigt för miljön att få till stånd en avfallsskatt så
            snabbt som möjligt. Finansdepartementet har godkänt våra beräkningar
            i den del som gäller de intäkter som man får om man genomför avfallsskatten.
          </note>
          <note>
            Men låt oss gå tillbaka till frågan hur vi skall åstadkomma den
            här enigheten, Jan Bergqvist. Detta är ju ändå petitesser. Det
            är någon promille av våra intäkter som ifrågasätts i det här sammanhanget.
            Men hur skall vi få denna enighet? När tänker Socialdemokraterna
            börja argumentera för de strukturella reformerna med samma tyngd
            och samma kraft som Göran
          </note>
          <note>
            Persson när han har stått här i talarstolen och talat om budgetsaneringen
            och sagt att den som är satt i skuld är icke fri? Han har försökt
            att förklara varför den är nödvändig. När tänker ni börja försöka
            förklara nödvändigheten av strukturella reformer som gör att vi
            kan få fart på de privata företagen så att de kan börja anställa
            från den långa kön av arbetslösa, Jan
          </note>
          <note>
            Bergqvist?
          </note>
          <note type="speaker">
            Anf. 28 JAN BERGQVIST (s) replik:
          </note>
          <note>
            Herr talman! Vi har ju redan börjat genomföra ett antal strukturella
            reformer. Jag redovisade också vad som är på gång i framtiden.
          </note>
          <note>
            Det är alldeles uppenbart att avfallsskatten och moms på spel
            och dobbel inte kan träda i kraft den 1
          </note>
          <note>
            januari. Men ni har tillgodoräknat er inkomster som om både avfallsskatten
            och mervärdesskatten skulle kunna fungera från årsskiftet. Jag
            noterade att Mats
          </note>
          <note>
            Odell inte försvarade det till 100 % utan lämnade en viss öppning
            för den kritik som är framförd.
          </note>
          <note>
            Det är viktigt att klara ut att det inte handlar om någon osäkerhet
            om finansieringen när det gäller koldioxidskatten. Varje krona
            skall tas in. Hur mycket som tas in på energiskattetiteln 2424
            genom temporära insatser eller genom en permanent höjning av energibeskattningen
            och hur mycket som tas in genom den föreslagna höjningen av koldioxidskatten
            beror på vilket datum propositionens förslag kan träda i kraft.
            Men vi har anvisat att varje krona som man tappar från januari
            månad genom att förslaget inte kan genomföras direkt vid årsskiftet
            skall finansieras helt och fullt.
          </note>
          <note type="speaker">
            Anf. 29 PER-OLA ERIKSSON (c):
          </note>
          <note>
            Herr talman! Kl. 15.00 onsdagen den 20 november 1996 ödelade
            Lars Tobisson, Maria Leissner och
          </note>
          <note>
            Alf Svensson sina värderade kamrater Lundgrens,
          </note>
          <note>
            Wibbles och Odells möjligheter att uppträda med någon som helst
            trovärdighet i dagens finanspolitiska debatt. Då meddelade dessa
            tre att man yrkade misstroendeförklaring mot statsministern och
            därmed hela regeringen.
          </note>
          <note>
            I morgon, fredag, kl. 9.00 vill Lundgrens, Wibbles och Odells
            partier att riksdagen skall besluta om att
          </note>
          <note>
            Sverige skall kastas in i en valrörelse. Sverige skulle kastas
            in i en politisk och ekonomisk kris på ett antal veckor, kanske
            månader. Det är lätt att förutsäga det tumult som skulle uppstå.
            Finansmarknaden skulle fråga vem som kan regera landet. Räntan
            skulle raka i höjden med kanske 1-3 procentenheter. Kronans värde
            skulle sjunka som en sten.
          </note>
          <note>
            På vilket sätt är arbetslösa hjälpta av det skapas en ekonomisk
            och politisk kris i landet? På vilket sätt kan vi ta oss an de
            problem som finns inom vård och omsorg om vi tvingar fram budgetförstärkningar
            på ytterligare kanske 50 miljarder kronor för att reparera skadan
            efter en misstroendeförklaring? På vilket sätt är kinesiska dissidenter
            hjälpta av att svenska familjer får betala mer i ränta på sina
            lån? Svara på dessa frågor, Lundgren, Wibble och Odell!
          </note>
          <note>
            I morgon handlar det inte längre om Kina. I morgon handlar det
            om att tre partier vill att Sverige skall störtas in i ekonomisk
            och politisk kris.
          </note>
          <note>
            Här i dag har Lundgren, Wibble och Odell försökt att göra sig
            till de arbetslösas bästa vän. Det saknar trovärdighet. Ni vill
            ha kris, vi vill ha samarbete och åtgärder. Skillnaden är avgrundsdjup.
          </note>
          <note>
            Herr talman! Dagens budgetdebatt är historisk.
          </note>
          <note>
            För första gången får riksdagen ta ställning till budgeten i
            enlighet med den nya beslutsordning som riksdagen fastställt för
            budgetbehandlingen. Centern har i allra högsta grad medverkat
            till denna nya ordning.
          </note>
          <note>
            Nu finns det förutsättningar för en bättre budgetdisciplin. Riksdagen
            kan inte besluta om utgifter utan att samtidigt anvisa finansiering.
            Det ställer krav på partierna att prioritera.
          </note>
          <note>
            Den här debatten handlar om budgeten för år 1997
          </note>
          <note>
            och Sveriges framtid. Ändå finns det skäl att blicka tillbaka.
            Åratal av minoritetsregeringar och icke åtgärdade strukturfel
            i svensk ekonomi skapade problem och finanskriser. Det ledde bl.a.
            till hög inflation, ökad arbetslöshet, ökad statsskuld och ökande
            budgetunderskott i slutet av 1980-talet.
          </note>
          <note>
            År 1991 fick fyrklöverregeringen påbörja arbetet med att sanera
            statsfinanserna. Det arbetet var inte klart vid regeringsskiftet
            år 1994. Det arbetet måste fortsätta under den här mandatperioden,
            som förhoppningsvis sätter punkt för de värsta sviterna efter
          </note>
          <note>
            1980-talets kasinoekonomi.
          </note>
          <note>
            Förra gången riksdagen fick ta ställning till en budgetproposition,
            och det fördes en motsvarande debatt av denna karaktär, var den
            8 mars 1995.
          </note>
          <note>
            Då, för drygt 20 månader sedan, upplevde Sverige en ökad oro
            på valuta- och räntemarknaderna.
          </note>
          <note>
            Då, för drygt 20 månader sedan, steg räntorna och den svenska
            kronan försvagades.
          </note>
          <note>
            Då, för drygt 20 månader sedan, var omvärldens förtroende för
            svensk ekonomi mycket lågt.
          </note>
          <note>
            Då, den 8 mars 1995, sade jag här i kammaren i finansdebatten
            att vi måste skapa ett system som sätter tak för utgifterna. Jag
            sade också att regeringen måste förankra politiken på annat håll
            än på vänsterkanten.
          </note>
          <note>
            Jag talade om att söka efter det politiska handslaget och långsiktiga
            lösningar.
          </note>
          <note>
            I den debatten, den 8 mars 1995, yttrade en annan ledamot av
            finansutskottet följande: "Regeringen har tyvärr misslyckats med
            den viktiga uppgiften att skapa stabilitet och förtroende. - -
            - Det som nu behövs är en politisk och ekonomisk förtroendechock.
            - - -
          </note>
          <note>
            Regeringen måste byta politik och samarbetspartner i riksdagen."
          </note>
          <note>
            Många undrar säkert vem det var som yttrade de orden. Det var
            Anne Wibble. Sällan har väl en sådan politisk uppmaning blivit
            så hörsammad. Den socialdemokratiska regeringen bytte samarbetspartner
            -
          </note>
          <note>
            från Vänsterpartiet till Centerpartiet. Den förtroendechock som
            Anne Wibble efterlyste har vi också fått uppleva i Sverige genom
            samarbetet mellan två folkrörelsepartier. Partier som förmått
            att ta vara på det som förenar, i stället för att söka efter det
            som skiljer och skapar gräl.
          </note>
          <note>
            När riksbankschefen Urban Bäckström framträdde inför finansutskottet
            den 7 november i år kommenterade han den ekonomiska utvecklingen
            i Sverige:
          </note>
          <note>
            "Det är sådan s.k. förtroendechock vi upplevt under det senaste
            året. Sedan sommaren 1995 har kronan stärkts med ca 13 % och den
            femåriga boenderäntan sjunkit med nästan 4 procentenheter".
          </note>
          <note>
            När Anne Wibble för drygt 20 månader sedan efterlyste en politisk
            och ekonomisk förtroendechock var Sveriges ekonomi i svår obalans,
            med hög ränta, svag kronkurs och stort statligt lånebehov. I dag
            är situationen radikalt annorlunda. Förtroendechocken har gett
            resultat, men själv har Anne Wibble inte aktivt bidragit till
            resultatet.
          </note>
          <note>
            Förtroendet för svensk ekonomi har stärkts.
          </note>
          <note>
            Statsskulden som andel av BNP har slutat stiga. Vi ser nu motsatsen.
            Statsskulden som andel av BNP minskar. Budgetunderskottet minskar,
            och budgeten skall vara i balans år 1998. Statens lånebehov har
            på ett år minskat med ca 115 miljarder kronor.
          </note>
          <note>
            Inflationen är - milt uttryckt - rekordlåg. Hushåll, företag
            och finansmarknadens olika aktörer tror på
          </note>
          <note>
            Sveriges förmåga att hålla en låg inflation. Det är allt detta
            som riksbankschefen mycket riktigt betecknat som en förtroendechock,
            och Anne Wibble borde vara nöjd.
          </note>
          <note>
            För familjer med bolån kan minskningen av räntorna i goda fall
            uppgå till mer än 1 500 kr per månad, vid en låneskuld på ca 500
            000 kr. För företag och kommuner innebär det lägre ränteläget
            mångmiljardbelopp i minskade utgifter.
          </note>
          <note>
            Ljuspunkterna är många. Fler bedömare menar också att befolkningens
            sparbeteende eller viljan till konsumtion är avgörande för tillväxten
            de närmaste åren. I det sammanhanget spelar också pensionsreformen
            en mycket viktig roll. Människor måste få klara och konkreta besked
            om vilka pensioner, grundade på politiska beslut, de kan räkna
            med på ålderns dagar.
          </note>
          <note>
            Jag vill därför uppmana alla partier som deltar i pensionsuppgörelsen,
            och först och främst regeringspartiet, att bidra till en snabb
            och bred uppgörelse om hur pensionsreformen slutgiltigt skall
            gestalta sig. Få åtgärder är viktigare och lättare att åstadkomma
            för att gynna den ekonomiska utvecklingen och samtidigt öka människans
            trygghet och framtidstro.
          </note>
          <note>
            Herr talman! Det går inte att föra en långsiktigt hållbar ekonomisk
            politik eller att kraftfullt agera för nya jobb genom att slira
            omkring i högränteträsket, tungt lastade med bördan av underskott
            i statens affärer eller med hög inflation. Med 600 000 människor
            utanför den ordinarie arbetsmarknaden måste ett systematiskt och
            offensivt arbete bedrivas för att pressa tillbaka arbetslösheten.
          </note>
          <note>
            Den första förutsättningen för att framgångsrikt kunna bekämpa
            arbetslösheten är nu på väg att uppfyllas. Det handlar om att
            ha sunda och stabila statsfinanser, gärna med överskott för att
            kunna öka åtgärderna för nya jobb och betala av statsskulden.
          </note>
          <note>
            Arbetslöshet är och förblir slöseri med mänskliga och ekonomiska
            resurser. För Centerpartiet är kampen mot arbetslösheten högprioriterad.
            Det är ett av huvudskälen till varför vi samarbetar med regeringen
            om saneringen av statsfinanserna och olika åtgärder som skall
            ge en bättre utveckling på arbetsmarknaden.
          </note>
          <note>
            Centerpartiet och Socialdemokraterna är överens om inriktningen
            av den ekonomiska politiken och budgetramarna. Det är en styrka
            att det finns en stark parlamentarisk uppslutning för den ekonomiska
            politiken. Sverige har många gånger, alltför många gånger, fått
            uppleva motsatsen.
          </note>
          <note>
            Trots de förbättrade statsfinanser som kunnat skapas, står Sverige
            inför nya stora utmaningar. Den största är självfallet att bekämpa
            arbetslösheten. Det är förnyelsen av energisystemet. Det är också
            att tillgodose kraven på mer resurser till vård, äldreomsorg och
            utbildning samt att värna trygghetssystemen.
          </note>
          <note>
            Det är att få en lönebildning som inte sätter käppar i hjulen
            för ekonomin, budgetsaneringen, inflationsmålet eller konkurrenskraften.
          </note>
          <note>
            Kärnverksamheten inom den kommunala verksamheten måste ha resurser
            för att vi skall kunna ge de sjuka en god vård, de äldre en bra
            omsorg och barnen en bra utbildning. Men då får vi inte göra som
            moderaterna, dvs. nedrusta den kommunala verksamheten. Deras förslag
            till besparingar skulle äventyra vården, omsorgen och utbildningen
            runt om i landet.
          </note>
          <note>
            Genom olika förslag som trätt i kraft eller träder i kraft vid
            årsskiftet stimuleras företagandet och därmed också möjligheterna
            till nya jobb. Det handlar om sänkta arbetsgivaravgifter, lättnader
            i dubbelbeskattningen och en modern och småföretagsanpassad arbetsrätt.
          </note>
          <note>
            När arbetsgivaravgifterna sänks med 5 procentenheter vid årsskiftet
            kommer det främst att gynna de mindre företagen och egenföretagarna.
            Tillsammans med den återinförda kvittningsrätten, bättre villkor
            för kvinnors företagande och en småföretagsanpassad arbetsrätt
            ökar förutsättningarna att få fler företag i vårt land. Och fler
            företag och fler företagare behövs om vi med framgång skall kunna
            pressa tillbaka arbetslösheten.
          </note>
          <note>
            Jag lyssnade uppmärksamt på Mats Odells inledningsanförande.
            Mats Odell brukar i bland ha svårt att hålla isär frågorna. Det
            har han visat ofta förr, och det visade han nu senast i dag. Han
            talade om rikskapitalavdragets historia men blandade ihop det
            med en helt annan fråga, nämligen kvittningsrätten.
          </note>
          <note>
            Kvittningsrätten har återinförts, och den är kvar.
          </note>
          <note>
            När det gäller riskkapitalavdraget har vi gjort samma prioritering
            och bedömning som Mats Odell gjorde i fyrpartiregeringen, nämligen
            att i första hand prioritera lättnader i dubbelbeskattningen.
          </note>
          <note>
            Herr talman! Jag kan förstå om Mats Odell minns dåligt. Han var
            ju inte alltid hemma under regeringsåren. Han var ofta ute på
            resor, och ofta i österled, när har inte tog första, andra eller
            t.o.m. tredje spadtaget på olika projekt. Han grävde mer än han
            byggde.
          </note>
          <note>
            Till detta skall också läggas den omfattande och decentraliserade
            utbildningssatsning som nu genomförs. Det är med ännu bättre kompetens
            som vi kan möta framtiden och se till att Sverige hävdar sig väl
            i den internationella konkurrensen.
          </note>
          <note>
            15 000 nya studentbostäder skall byggas. Det ger också jobb.
            De tre programmen om vardera 1 miljard för kretslopp, småföretag
            och Östersjösamarbete får också betydelse, likaså det kraftigt
            utökade miljöstödet till lantbruket. Lantbruket är, som det heter
            med statsministerord, en framtidsnäring som kan bidra till nya
            arbetstillfällen, och det har också stor betydelse för den regionala
            utvecklingen. Likaså har den kraftiga uppräkning av anslaget till
            enskilda vägar som kunnat skapas inom ramen för den här budgeten
            mycket stor betydelse runt om i landet.
          </note>
          <note>
            För att arbetsmarknadspolitiken skall bli slagkraftig är det
            viktigt att den lokala nivån får ett ökat inflytande. Jag vill
            därför att resurserna och ansvaret när det gäller de lokala arbetsförmedlingsnämnderna
            successivt förstärks. På det hela taget måste samhällets resurser
            användas bättre för att nya jobb skall kunna skapas och för att
            vi skall kunna få en effektivare arbetsmarknadspolitik.
          </note>
          <note>
            Arbetslösheten går det inte att besluta bort. Däremot kan vi
            fatta kloka beslut som leder till bättre förutsättningar för näringslivet.
            Men det klingar aningen falskt när de politiska partier som normalt
            kräver mindre politik och mera marknad nu argumenterar som funnes
            det en enkel politisk lösning på arbetslöshetsproblemen. Saken
            blir inte bättre av att samma partier vill föra in Sverige i EMU
            - den ekonomiska monetära unionen, där jobb och miljö är underordnade
            en centraliserad och samordnad ekonomisk politik, väsentligen
            på stormakternas villkor.
          </note>
          <note>
            Sverige har inget att vinna på ett medlemskap i
          </note>
          <note>
            EMU. Därför avvisar Centerpartiet ett svenskt medlemskap i EMU.
            Calmforsutredningen har tydligt klarlagt att fördelarna med EMU
            är höljda i dunkel och att nackdelarna överväger. Därför bör riksdagen,
            när den dagen kommer, besluta att Sverige icke skall anslutas
            till EMU.
          </note>
          <note>
            Ett annat klokt beslut som Sverige bör fatta är att ställa om
            det svenska energisystemet. Vi måste övergå från kärnkraft, kol
            och olja till mer av inhemska, förnybara och miljövänliga energikällor.
            Tvärtemot den skräckpropaganda som ibland sprids ligger möjligheterna
            till nya jobb i en teknikutveckling och en miljöanpassning av
            såväl energiproduktion som andra tillverkningsprocesser.
          </note>
          <note>
            Över huvud taget tror jag att mycket av framtidens jobb finns
            i den s.k. gröna sektorn. Förstärkt med en rejäl skattesänkning
            på jobben kan utvecklingen bli mycket positiv.
          </note>
          <note>
            Herr talman! Sverige behöver mer av fortsatt samarbete och mindre
            av konfrontation. Gårdagens uppvisning här i kammaren var erbarmlig.
            Nu formuleras alltmer av politiken på mittfältet. Det är också
            bra.
          </note>
          <note>
            Det behövs. Framtiden måste också formas med kretslopp, decentralisering
            och grundtrygghet som ledstjärnor.
          </note>
          <note>
            Till finansutskottet har Centern anmält ett antal reservationer
            som har en vidare omfattning än budgetförslaget för 1997. I övrigt
            står vi bakom riktlinjerna för den ekonomiska politiken, utgiftstaket,
            fördelningen på utgiftsområden, konvergensprogrammet och åtgärderna
            för budgetsaneringen.
          </note>
          <note>
            För tids vinnande vid voteringen yrkar jag bara bifall till reservation
            nr 7 om ansvaret för valutapolitiken samt till reservation nr
            22 om löneskatt på vinstandelar. I övrigt, herr talman, står Centern
            bakom hemställan i finansutskottets betänkande.
          </note>
          <note>
            (Applåder)
          </note>
          <note type="speaker">
            Anf. 30 BO LUNDGREN (m) replik:
          </note>
          <note>
            Herr talman! Ansvaret för den misstroendeförklaringsomröstning
            som kommer att ske ligger naturligtvis hos den statsminister som
            uttrycker sig så klumpigt, felaktigt och besvärande för Sverige
            som
          </note>
          <note>
            Göran Persson har gjort.
          </note>
          <note>
            Per-Ola Eriksson ifrågasatte, liksom tidigare talare gjort, detta
            med besparingar i kommuner och landsting och undrade om de inte
            försämrar för vård och annat. Så är det naturligtvis inte. Det
            viktiga enligt vår uppfattning är att kommuner och landsting koncentrerar
            sig på sina kärnuppgifter. Det gäller då exempelvis sjukvården,
            äldreomsorgen och skolan. Det är där man har ett ansvar och det
            skall man ta. Detta skall också utföras på ett bra sätt.
          </note>
          <note>
            Per-Ola Eriksson resonerar litet märkligt. Ingen har ifrågasatt
            saneringen av de offentliga finanserna.
          </note>
          <note>
            Den borgerliga opposition som nu finns har ifrågasatt snabbheten
            och lagt sådana förslag. Dessutom handlar det om åtgärder som
            inte har försämrat förutsättningarna för ekonomins återhämtning
            och tillväxt exempelvis. Visst har vi fått lägre räntor, men räntorna
            är fortfarande för höga. Vi har dessutom fortfarande en alltför
            hög arbetslöshet. Det talar Per-Ola Eriksson inte om, men arbetslösheten
            bedöms ligga kvar som nu och t.o.m. öka nästa år.
          </note>
          <note>
            Det var alldeles rätt av den dåvarande regeringens sida att i
            mars 1995 kräva ett byte av politik. Men vad man gjorde var att
            man bytte samarbetspartner, inte politik. Det innebär att Centern
            har ställt upp på en politik som jag egentligen inte känner igen.
          </note>
          <note>
            Bortsett från de uppgörelser som gett ökat vallstöd och som resulterat
            i att det inte blir fastighetsskatt på jord- och skogsbruk undrar
            jag: Tycker Centern att det är bra med en sjuklöneperiod på fyra
            veckor?
          </note>
          <note>
            Tycker Centern att skatten på arbete skall höjas, som har skett,
            med 40 miljarder? Vad tycker Per-Ola
          </note>
          <note>
            Eriksson om att man har infört arbetsgivaravgiftshöjningar på
            nästan 2 procentenheter för hela inkomsten, hela lönesumman? Tycker
            alltså Per-Ola Eriksson att skatten på arbete skall vara så hög
            och att fastighetsskatten skall höjas på det sätt som sker? Är
            det centerpolitik numera, Per-Ola Eriksson?
          </note>
          <note type="speaker">
            Anf. 31 PER-OLA ERIKSSON (c) replik:
          </note>
          <note>
            Herr talman! Bo Lundgren skall inte försöka blanda bort korten
            i den här debatten. Man kan medverka till att driva ut Sverige
            i en valrörelse med de konsekvenser som det skulle få i form av
            oro på valuta- och räntemarknaden. Det skulle också inge människor
            oro för deras lån. Dessutom skulle en sådan åtgärd skapa osäkerhet.
            Det kan man alltså inte göra ena dagen för att andra dagen stå
            här och tala om att man vill få ned arbetslösheten och räntorna.
            Den ena dagens åtgärder förtar ju intrycket av den andra dagens
            förslag.
          </note>
          <note>
            Bo Lundgren, vi skulle behöva mer av samarbete och mindre av
            konfrontation. Det skulle vara värdefullt om Bo Lundgren och Moderata
            samlingspartiet lärde sig det.
          </note>
          <note>
            Vi värnar om vården, omsorgen, skolan och äldreomsorgen, men
            vi noterar att Moderata samlingspartiet på den punkten föreslår
            radikala nedskärningar.
          </note>
          <note>
            Det skulle få till följd att människor tvingades lämna sina jobb
            inom vården, äldreomsorgen och skolan.
          </note>
          <note>
            Det i sin tur skulle innebära ökad arbetslöshet.
          </note>
          <note>
            Vi medverkar nu till att även kommuner och landsting skall ha
            resurser för att kunna klara en så viktig del som just vården
            och omsorgen utgör.
          </note>
          <note type="speaker">
            Anf. 32 BO LUNDGREN (m) replik:
          </note>
          <note>
            Herr talman! Att resonera kring en statsministers misstag och
            fadäser - mycket milt uttryckt - är inte att blanda bort korten.
            Det rör sig ju om uttalanden som i realiteten kunde uppfattas
            som stöd för en regim som inte bara krossar människors drömmar
            om frihet och oberoende utan också bokstavligen krossar dem under
            stridsvagnarnas larvfötter. Det är en allvarlig sak, Per-
          </note>
          <note>
            Ola Eriksson!
          </note>
          <note>
            Vi föreslår inte radikala nedskärningar i kommuner och landsting.
            Egentligen är det rätt fascinerande om man tänker efter och ser
            till vad som hänt i Sverige. Vi tittar då på den politik som Centern
            numera står bakom och som innebär mycket höga skatter, lägre bidrag
            och sämre service. Det är ju med den politik som nu förs som det
            blir ökande vårdköer. Det var den borgerliga regeringen som, bl.a.
            på moderat initiativ, införde vårdgarantin. Det är den soicaldemokratiska
            regeringen som nu, sannolikt med stöd av
          </note>
          <note>
            Centern, avskaffar densamma. Kom därför inte och tala om garantier
            för vård och om vårdsituationen!
          </note>
          <note>
            Frågorna kvarstår. Det är inte bara jag - även om jag måste erkänna
            att jag är nyfiken - utan också, skulle jag gissa, många centerväljare
            runt om i landet som undrar vad Centern egentligen tycker. Man
            har, som sagt, fått vallstöd och lägre fastighetsskatter för jord-
            och skogsbruk. Men vad tycker man om att
          </note>
          <note>
            Centern nu backar upp dramatiska fastighetsskattehöjningar runt
            om i landet? Vad tycker Centerpartiet, som nu står bakom skattehöjningar
            på arbete med
          </note>
          <note>
            40 miljarder? Tycker Per-Ola Eriksson - det gäller för övrigt
            också Olof Johansson - verkligen att låginkomsttagare skall betala
            så hög skatt att de blir beroende av det offentliga på ett sätt
            som det offentliga inte klarar ut och så att den enskilde kommer
            i kläm?
          </note>
          <note>
            Är denna extrema skattehöjningspolitik med åtgärder som lett
            till att arbetslösheten har permanentats verkligen centerpolitik?
            Tänker Centern stanna kvar i vänsterburen?
          </note>
          <note type="speaker">
            Anf. 33 PER-OLA ERIKSSON (c) replik:
          </note>
          <note>
            Herr talman! Jag vill först och främst påminna om
          </note>
          <note>
            Carl Bildts debattartikel i går. Han talar om försoning i stället
            för strid. När tänker Bo Lundgren följa sin partiledares råd?
          </note>
          <note>
            Moderaternas förslag till budgetramar innebär ett radikalt ingrepp
            mot vården och kommunen. Vilka vårdjobb, vilka undersköterskor,
            vilka sjuksköterskor vill Bo Lundgren ha bort? Vilken del av skolan
            skall inte finnas kvar? Det är viktigt att vi får besked om det.
          </note>
          <note>
            Vi värnar om en god sjukvård. Vi vill ge de äldre en bra äldreomsorg
            och vi vill ge ungdomarna en bra skola.
          </note>
          <note>
            Vi värnar också om småföretagen. Därför sänker vi nu arbetsgivaravgiften
            på ett sådant sätt att det i första hand gynnar egenföretagarna
            och småföretagarna. Vi gör lättnader i dubbelbeskattningen för
            onoterade företag. Det är den grupp av tillväxtföretag som har
            störst nytta av det.
          </note>
          <note>
            När det gäller fastighetsskatten, tycker jag att Bo
          </note>
          <note>
            Lundgren skall fundera över vad han gjorde mellan
          </note>
          <note>
            1991 och 1994 för att Sverige skulle få lägre fastighetsskatter?
            Jag vet svaret: Inte ett dyft.
          </note>
          <note type="speaker">
            Anf. 34 ANNE WIBBLE (fp):
          </note>
          <note>
            Herr talman! Jag är bestört och faktiskt ganska ledsen. Jag tycker
            att det är uppseendeväckande att
          </note>
          <note>
            Per-Ola Eriksson och centerpartiet uppenbarligen anser att det
            är helt okej att instämma i berömmande ord om världens största
            diktatur, Kina, för att undvika litet oro på valuta- och penningmarknaderna.
          </note>
          <note>
            Vet Per-Ola Eriksson vad han säger? Vet han hur det är i Kina?
            Vet han att där kan inte föräldrar föra samtal hemma i sin egen
            bostad av rädsla för att någon femåring skall försäga sig på dagis
            eller i skolan nästa dag? Vet Per-Ola Eriksson vad det är han
            säger?
          </note>
          <note>
            Jag tycker att det är skandalöst uppseendeväckande.
          </note>
          <note>
            Per-Ola Eriksson kom sedan in på den svenska situationen. Där
            tillgodoräknar han sig i vanlig ordning allt gott som har hänt.
            Han glömmer att sedan
          </note>
          <note>
            Centern och Socialdemokraterna började samarbeta har färre människor
            fått arbete. Fler har blivit arbetslösa.
          </note>
          <note>
            Räntorna har förvisso gått ned. De har gått ned ännu mer i Spanien.
            I Spanien har man lägre räntedifferenser än vad Sverige har gentemot
            Tyskland. Är det kanske också Per-Ola Erikssons förtjänst?
          </note>
          <note>
            Det allvarliga problemet är arbetslösheten, och det säger Per-Ola
            Eriksson ingenting om. Per-Ola Eriksson åberopar Calmforsutredningen
            för att kunna säga nej till EMU. Det måste vara en aning besvärligt,
            nästan schizofrent, eftersom Calmforsutredningen dömer ut den
            ekonomiska politik som Per-Ola Eriksson skryter med. Calmfors
            säger ju att den är helt otillräcklig för att skapa den sysselsättningsökning
            som behövs i Sverige.
          </note>
          <note>
            Varför säger inte Per-Ola Eriksson någonting om hur Centern skall
            försvara att man föredrar lägre skatt på öl framför lägre skatt
            på fastigheter i skärgården?
          </note>
          <note type="speaker">
            Anf. 35 PER-OLA ERIKSSON (c) replik:
          </note>
          <note>
            Herr talman! Anne Wibble skall inte heller blanda bort korten.
            Vi har aldrig försvarat några övergrepp i
          </note>
          <note>
            Kina. Vad jag sade var att man kan framföra kritik;
          </note>
          <note>
            det gjorde centerpartiets ordförande Olof Johansson i debatten
            i går. Vi har framfört kritik på annat sätt också. Man behöver
            ju för den skull inte driva ut landet i en politisk kris med de
            ekonomiska konsekvenser det skulle få.
          </note>
          <note>
            Jag vill korrigera Anne Wibble på en punkt. Anne
          </note>
          <note>
            Wibble kanske tänkte på något annat när jag höll mitt anförande.
            Jag talade om just arbetslösheten som det stora problemet i svensk
            ekonomi i dag. Jag sade att med 600 000 människor utanför den
            ordinarie arbetsmarknaden måste vi arbeta systematiskt och offensivt
            för att pressa tillbaka arbetslösheten.
          </note>
          <note>
            En del har gjorts. Mycket återstår naturligtvis. Vi kan skapa
            jobb genom att satsa på småföretag, sänka arbetsgivaravgiften,
            införa lättnader i dubbelbeskattningen och genom att bättre utnyttja
            det framförhandlade EU-avtalet så att vi kan satsa på miljöåtgärder
            här hemma i Sverige. Det är genom sådant konstruktivt arbete man
            pressar tillbaka arbetslösheten.
          </note>
          <note>
            Jag är beredd att lyssna på alla förslag som finns från annat
            håll. Men förslagen skall också finansieras.
          </note>
          <note>
            Jag vill sedan säga några ord om ölskatten, som
          </note>
          <note>
            Anne Wibble av och till kommer tillbaka till. Tidigare i dag
            har Anne Wibble kritiserat Centern och Socialdemokraterna för
            att vi river upp förslag och retirerar.
          </note>
          <note>
            Anne Wibble är litet inkonsekvent. Nu vill Anne
          </note>
          <note>
            Wibble att vi skall retirera på detta område. Man kan inte kritisera
            Centern för att ha retirerat när det gäller a-kassan och för att
            ha räddat barnpensionerna kvar, och sedan säga att vi skall retirera
            på andra områden.
          </note>
          <note>
            Var konsekvent, Anne Wibble!
          </note>
          <note type="speaker">
            Anf. 36 ANNE WIBBLE (fp) replik:
          </note>
          <note>
            Herr talman! Per-Ola Eriksson gör bara ont värre när han utvecklar
            sina tankar. Vad han egentligen säger är att det vore bättre om
            vi inte hade några valrörelser eftersom det kan bli turbulent
            på valutamarknaden, och att man på alla sätt skall undvika att
            skapa sådana stämningslägen att man kritiserar eller på annat
            sätt riskerar att en regeringschef får kritik för ytterst klumpiga
            och odemokratiska uttalanden.
          </note>
          <note>
            Jag hoppas att Per-Ola Eriksson tänker efter en gång till. Det
            är förskräckande i sin förlängning.
          </note>
          <note>
            Per-Ola Eriksson säger att han visst har pratat om jobben. Ja,
            han har pratat om vad Centern skulle vilja göra. Men sanningen
            är tyvärr att det ni åstadkommer är precis tvärtom. Jag tvivlar
            inte alls på att både Per-
          </note>
          <note>
            Ola Eriksson, Jan Bergqvist och hela kammaren vill försöka åstadkomma
            fler arbetstillfällen och vill att fler människor skall kunna
            försörja sig på sitt arbete.
          </note>
          <note>
            Vad ni konkret medverkat till sedan ni började samarbeta med
            Socialdemokraterna är att färre människor fått jobb, att färre
            människor kan försörja sig på eget arbete och att fler människor
            blivit arbetslösa. Framtiden ser lika illa ut, inklusive effekten
            av de förslag som ni skryter med.
          </note>
          <note>
            Om det skulle vara möjligt att åstadkomma förändringar skulle
            man börja på småföretagarsidan, som
          </note>
          <note>
            Per-Ola Eriksson åtminstone verbalt talar väl om.
          </note>
          <note>
            Men ni håller fast vid sådant som försämringar i sjuklöneperioden,
            förtida moms, inga arbetsgivaravgiftssänkningar av format för
            tjänsteföretag osv.
          </note>
          <note>
            Det är fortfarande så att Centern föredrar lägre skatt på starköl
            framför lägre skatt på boende. Det passar inte ihop med vad ni
            säger ute bland befolkningen. Det är dubbla budskap.
          </note>
          <note type="speaker">
            Anf. 37 PER-OLA ERIKSSON (c) replik:
          </note>
          <note>
            Herr talman! Jag börjar med det sista Anne
          </note>
          <note>
            Wibble tog upp. Folkpartiet föreslår ju en radikal skärpning
            av boendekostnaden genom de föreslagna minskningarna av räntestöden.
            Dessutom vill jag erinra om att Bengt Westerberg, som väl inte
            är alldeles obekant för Anne Wibble, en gång i tiden också föreslagit
            ökade skatter på boendet just för att fastigheterna ju inte flyttar
            utomlands.
          </note>
          <note>
            Det förslag som Anne Wibble lagt kommer i första hand att innebära
            att ölimporten till Sverige fortsätter i strid ström. Är det av
            nykterhetspolitiska skäl en bra ordning?
          </note>
          <note>
            Jag vill tacka för att Anne Wibble för drygt 20
          </note>
          <note>
            månader sedan efterlyste att regeringen skulle byta samarbetspartner
            och efterlyste en förtroendechock.
          </note>
          <note>
            Anne Wibble har fått förtroendechocken och en ny samarbetspartner
            åt regeringen, vilket hon önskade.
          </note>
          <note>
            Det har också bekräftats av riksbankschefen som ju medverkade
            vid finansutskottets hearing.
          </note>
          <note>
            Jag tror att Anne Wibble, när hon tänker efter på sin kammare,
            ser att räntorna har gått ned. Det är bra för småföretagen. Det
            är bra för villaägare. Det är bra för fastighetsägare. Om vi skall
            få igång investering i det här landet behöver vi lägre räntor.
            Det har Centerpartiet medverkat till, medan Anne Wibble har suttit
            vid sidan av och tittat på.
          </note>
          <note type="speaker">
            Anf. 38 JOHAN LÖNNROTH (v) replik:
          </note>
          <note>
            Herr talman! Per-Ola Eriksson tycker väldigt mycket om att skryta
            med budgetsaneringens effekter.
          </note>
          <note>
            Nu är det så att av det totala budgetsaneringsprogrammet utgörs
            ungefär hälften av inkomstförstärkningar, dvs. skattehöjningar.
            Jag skulle vilja fråga
          </note>
          <note>
            Per-Ola Eriksson om det här skrytet betyder att han och Centerpartiet
            numera har accepterat de nödvändiga delar av saneringsprogrammet
            som bestod av exempelvis att man stoppade det gamla borgerliga
            förslaget att avskaffa förmögenhetsskatten och att man införde
            värnskatten. Står Per-Ola Eriksson numera bakom dessa båda kloka
            förslag om att stärka statsinkomsterna?
          </note>
          <note>
            En annan fråga gäller Centerpartiets förståndiga ståndpunkt rörande
            EMU. Det jag däremot inte riktigt kan förstå är den centerpartistiska
            motiveringen till sitt avståndstagande. För mig och Vänsterpartiet
            hänger ett nej till EMU väldigt mycket samman med att man i princip
            tar bort utrymmet för en aktiv konjunkturpolitik mot arbetslösheten.
            Men det verkar som om ni i Centerpartiet så att säga köper hela
            konceptet, alla grundidéerna med EMU. Det enda ni verkar vara
            emot är att byta ut beteckningen på själva myntet och sedeln.
            Är det bara nationalistiska skäl ni har för att säga nej till
            EMU?
          </note>
          <note>
            Oavsett det vill jag till sist fråga: Är ni ändå beredda att
            tillsammans med oss arbeta för att få till stånd en ändring av
            inställningen hos finansminister
          </note>
          <note>
            Åsbrink, så att vi tillsammans kan säga nej till EMU?
          </note>
          <note type="speaker">
            Anf. 39 PER-OLA ERIKSSON (c) replik:
          </note>
          <note>
            Herr talman! Det är faktiskt så att merparten av effekten av
            budgetsaneringen från 1993-1998 faller på utgiftssidan. Inte mindre
            än 89 % av hela budgetförstärkningen utgörs av minskningar på
            utgiftssidan.
          </note>
          <note>
            Självklart är det en blandning mellan skatter och annat, men
            minskningen på utgiftssidan är dominerande.
          </note>
          <note>
            När det gäller förmögenhetsskatt och alla andra skatter vill
            jag påstå att det fina med det nya budgetarbetet är att man måste
            prioritera och se var skattesänkningarna gör bäst nytta. Vi menar
            att skattesänkningar gör bäst nytta när vi sänker skatten på arbete,
            när vi gör lättnader i dubbelbeskattningen, när vi återinför kvittningsrätt
            och sådana saker. Det har betydelse för att få fart på småföretagssatsningen.
            På den punkten hoppas jag att Johan Lönnroth ger mig rätt.
          </note>
          <note>
            En fråga gällde EMU. Till skillnad mot Vänsterpartiet vill vi
            ha budgetdisciplin. Vi vill också nå inflationsmålet, parkera
            oss på en låg inflationsnivå.
          </note>
          <note>
            Till skillnad mot Lönnroth, som vill ha en expansion och ökade
            utgifter, medverkar vi med den ekonomiska politiken till att Sverige
            kan stå utanför EMU. Vi skall själva fatta de nödvändiga besluten,
            som ingen annan behöver fatta i vårt ställe. Det är en demokratiskt
            viktig uppgift.
          </note>
          <note type="speaker">
            Anf. 40 JOHAN LÖNNROTH (v) replik:
          </note>
          <note>
            Herr talman! Jag måste nog be Per-Ola Eriksson gå igenom fördelningen
            av inkomstförstärkning och utgiftsminskning i budgetsaneringen
            en gång till.
          </note>
          <note>
            Såvitt jag förstår har han räknat grundligt fel. 89 %
          </note>
          <note>
            skulle utgöras av utgiftsminskningar.
          </note>
          <note>
            Skattehöjningarna, inkomstförstärkningarna, uppgår till väl över
            60 miljarder kronor. Det finns ett antal beräkningar av det. Per-Ola
            Eriksson har helt enkelt i grunden fel. Jag kan i och för sig
            förstå att han inför sina moderata kamrater har litet problem
            med att försvara detta. Men frågan kvarstår: Har Per-
          </note>
          <note>
            Ola Eriksson numera accepterat att vi har en förmögenhetsskatt
            och att vi har en värnskatt? Det var den enkla frågan.
          </note>
          <note>
            Till sist kommer jag till EMU. Vi vill också ha budgetdisciplin.
            Men vi vill inte ha den tvångströja som EMU-reglerna innebär när
            det gäller möjligheterna att föra en aktiv konjunkturpolitik mot
            arbetslösheten. Det är där jag inte riktigt förstår den centerpartistiska
            ståndpunkten. Är ni beredda att köpa hela konceptet utom själva
            beteckningen på myntet och sedeln?
          </note>
          <note type="speaker">
            Anf. 41 PER-OLA ERIKSSON (c) replik:
          </note>
          <note>
            Herr talman! Hur mycket som faller på inkomstsidan och hur mycket
            som faller på utgiftssidan beror också på vilken tidshorisont
            man räknar med. Jag räknar med 1993-1998, en stor del av den tid
            som budgetsaneringen har pågått. Man kan inte bryta ut något enstaka
            år, kanske hösten 1994, när Johan
          </note>
          <note>
            Lönnroth gästspelade i de här sammanhangen.
          </note>
          <note>
            När man skall prioritera är det, som jag sade, viktigt att man
            prioriterar de skattesänkningar som gör störst nytta. Vi har prioriterat
            sänkningen av dubbelbeskattningen. Vi har prioriterat lägre arbetsgivaravgifter.
          </note>
          <note>
            Dessutom är det viktigt att vi inte hela tiden ägnar oss åt återställare.
            Vi gillade inte värnskatten när den infördes. Men de facto finns
            det en politisk majoritet i riksdagen för den. Det har vi accepterat.
            Det är inte bra om det ena beslutet efter det andra rivs upp.
            Vi behöver stabilitet, vi behöver långsiktighet.
          </note>
          <note type="speaker">
            Anf. 42 ROY OTTOSSON (mp) replik:
          </note>
          <note>
            Herr talman! Per-Ola Eriksson pratar mycket om prioriteringar.
            Det är intressant. Det är när man tvingas prioritera som man visar
            vad man egentligen sätter först och vad som är litet mindre viktigt.
            Centerpartiet har under många år försökt att profilera sig som
            ett grönt parti, som ett parti med stort engagemang på miljösidan.
            Vi har också från Miljöpartiets sida av och till kunnat samarbeta
            en del med Centerpartiet just i den här typen av frågor.
          </note>
          <note>
            Det förslag vi diskuterar innebär kraftiga neddragningar på miljösidan,
            hur man än räknar, om man så bara räknar på det utgiftsområde
            som heter Miljö eller om man räknar på allting över hela budgeten
            som handlar om miljö. Det är en ganska dramatisk neddragning och
            den skall pågå stegvis under tre års tid.
          </note>
          <note>
            Jag måste ändå fråga Per-Ola Eriksson: Betyder det här att ni
            från Centern har sänkt era miljöambitioner till förmån för andra
            inslag i budgeten, eller får ni helt enkelt stryk av socialdemokraterna,
            klarar inte av att hävda er och skulle behöva litet draghjälp?
            Man kan ju fråga sig detta.
          </note>
          <note>
            Detta gäller också sådana frågor som järnvägssatsningarna. Jag
            har tidigare suttit i trafikutskottet och kunde där samarbeta
            rätt bra med Centern för att få fram mer pengar till investeringar
            på järnvägssidan.
          </note>
          <note>
            Nu ser vi att SJ:s konkurrenskraft har försvagats genom ett antal
            politiska beslut. Vi får också höra rykten om att det nu handlar
            om att dra ned dramatiskt på järnvägsinvesteringar. Det här är
            typiskt miljörelaterade investeringar. Det vore mycket intressant
            att få höra Per-Ola Erikssons synpunkter på detta.
          </note>
          <note type="speaker">
            Anf. 43 PER-OLA ERIKSSON (c) replik:
          </note>
          <note>
            Herr talman! Roy Ottosson har vid flera debatter tidigare, då
            jag har saknat replikmöjligheter, fört fram en vilseledande beskrivning
            av Centerpartiets miljöpolitik. Därför har jag sparat repliktid
            för att bemöta
          </note>
          <note>
            Roy Ottosson i dag.
          </note>
          <note>
            Vi har visat hur vi på ett mycket kraftfullt sätt kan stärka
            miljöinsatserna i det här samhället. Vi prioriterar energisatsningarna,
            bioenergi. Vi har medverkat till ett ökat återtag från EU för
            att kunna finansiera miljöstöd, en viktig miljöpolitisk åtgärd.
            Vi har tagit fram 1 miljard till den kretsloppssatsning som har
            mycket stor betydelse för att utveckla kretsloppssamhället och
            olika tekniker. Vi har inrättat Miljöteknikdelegationen som arbetar
            sedan någon vecka tillbaka.
          </note>
          <note>
            Satsningen på Östersjöregionen handlar också om miljöområdet.
          </note>
          <note>
            Nu skall vi testa Roy Ottossons miljöengagemang.
          </note>
          <note>
            För att just öka resurserna till miljöpolitiken har vi lagt fram
            förslag om att vi skall införa en kväveoxidskatt för att långsiktigt
            kunna få resurser till miljöinvesteringar. Det är att notera att
            Roy Ottosson inte biträder det förslaget.
          </note>
          <note>
            Roy Ottosson talar om miljön, och han talar många gånger vackert
            om den, men han vill inte se till att det området har resurser.
            Roy Ottosson är i dag avklädd och avslöjad.
          </note>
          <note type="speaker">
            Anf. 44 ROY OTTOSSON (mp) replik:
          </note>
          <note>
            Herr talman! Per-Ola Eriksson klarar inte av att läsa innantill.
            Miljöpartiets förslag till budget innebär kraftiga ökningar av
            just de miljörelaterade skatterna.
          </note>
          <note>
            Centern har föreslagit en liten detalj här, en speciell kväveoxidskatt,
            som inte faller in i den totala konstruktion som vi har föreslagit
            från Miljöpartiets sida.
          </note>
          <note>
            Vi har kraftiga höjningar på andra miljöskatter -
          </note>
          <note>
            koldioxidskatt, energiskatt osv. I detta ligger i och för sig
            också kväveoxiden, för den är relaterad till själva förbränningen
            av bränslen. Vi fångar med råge upp det förslag om kväveoxidskatt
            som Centern har. Detta är ett sätt för er, Per-Ola Eriksson, att
            försöka smita undan. Om man analyserar budgeten ser man att det
            är frågan om en neddragning på miljöområdet.
          </note>
          <note>
            Per-Ola Eriksson svarar inte på frågan hur han ser på järnvägsinvesteringar.
            Ni har accepterat att man drar ned på kalkningen. Skadorna av
            försurningen tilltar. Det har kommit upprop från skogsforskare
            i hela landet, som bittert klagar på att de sista urskogarna i
            landet nu fälls. Det är kris för naturvården.
          </note>
          <note>
            Vad gör Centern? Vad gör Per-Ola Eriksson? Ni gör i stort ingenting.
            Det är bara att konstatera att ni inte prioriterar miljösidan.
            Ni anslöt er till en ganska traditionell betongpolitik när det
            kom till kritan. Det är väldigt intressant att se. Det är när
            man prioriterar som man visar den rätta färgen, Per-Ola Eriksson.
          </note>
          <note>
            Frågan är om ni är gröna längre.
          </note>
          <note type="speaker">
            Anf. 45 PER-OLA ERIKSSON (c) replik:
          </note>
          <note>
            Herr talman! Sällan har så många osanningar sagts på så kort
            tid som Roy Ottosson nu presterade. Det är värt att notera.
          </note>
          <note>
            Roy Ottosson vill inte ställa upp på att tillföra just kalkningen
            särskilda resurser. Vi har föreslagit att man skall använda de
            pengar som nu är anslagna i miljardprogrammen. Vi visar hur man
            långsiktigt kan tillföra detta område ytterligare permanenta resurser.
          </note>
          <note>
            Det vill Roy Ottosson inte vara med på. Han kommer att yrka avslag
            på vårt förslag när vi går till votering.
          </note>
          <note>
            Vi måste bygga nya strukturer. Vi måste lägga om energipolitiken
            så att vi hushållar bättre med energin och bättre tar vara på
            de inhemska, miljövänliga energislagen. Jag hoppas att Roy Ottosson
            är med och jobbar i den riktningen. Det pågår energiöverläggningar.
            Jag hoppas att Roy Ottosson, eller åtminstone
          </note>
          <note>
            Miljöpartiet, deltar aktivt i dem.
          </note>
          <note>
            Vad beträffar SJ vill jag säga att det är viktigt att slå vakt
            om ett väl fungerande järnvägssystem. Vi medverkade under förra
            mandatperioden till att bygga ut järnvägssystemen och få väl fungerande
            trafiksystem. Det arbetet skall fortgå. Snart kommer riksdagen
            också att få ta ställning till hur det kommer att ske i framtiden.
            Riksdagen kommer att få ta ställning till
          </note>
          <note>
            KOMKOM:s förslag och andra förslag på denna punkt. Då skall också
            Centerpartiet redovisa sina förslag. Vi behöver inte vara blyga.
            Vi har ingenting att vara oroliga för i jämförelse med Roy Ottosson
            och Miljöpartiet.
          </note>
          <note type="speaker">
            Anf. 46 MATS ODELL (kd) replik:
          </note>
          <note>
            Herr talman! Det brukar oftast vara trivsamt att debattera med
            Per-Ola Eriksson, men jag tycker att han hade en obehaglig hycklande
            inledning till sitt anförande i dag. Det föranleder mig att ställa
            två distinkta frågor till honom.
          </note>
          <note>
            Visste Per-Ola Eriksson, när han höll sitt anförande, att hans
            egen partiledare Olof Johansson efter ett telefonsamtal från statsminister
            Göran Persson i Peking gav klartecken och i praktiken fullständig
            amnesti för Göran Persson i förtoendefrågan här i kammaren? Stämmer
            det i så fall? Visste Per-Ola Eriksson detta? Gav Olof Johansson,
            vilket framgick av tidningsreferat, klartecken till att man inte
            skulle fälla
          </note>
          <note>
            Göran Persson i den omröstningen?
          </note>
          <note type="speaker">
            Anf. 47 PER-OLA ERIKSSON (c) replik:
          </note>
          <note>
            Herr talman! Jag undrar var Mats Odell får alla sina fantasier
            ifrån. Olof Johansson eller Centerpartiet har inte utfärdat någon
            amnesti. Vi har framfört synpunkter direkt till regeringen och
            statsministern, i går i debatten och på annat sätt i organ som
            Mats Odell inte har tillträde till. Det har gällt vår kritik i
            frågan om Kina.
          </note>
          <note>
            Vad Mats Odell inte kommer ifrån är att han i dag är desavouerad
            vad gäller trovärdigheten eftersom hans partiledare i går ville
            skicka ut Sverige i en ekonomisk och politisk kris som skulle
            innebära att räntorna stiger och kronan försvagas. Mycket av den
            budgetsanering som vi har medverkat till under den senaste tiden
            skulle gå om intet. Glöm inte bort detta,
          </note>
          <note>
            Mats Odell.
          </note>
          <note type="speaker">
            Anf. 48 MATS ODELL (kd) replik:
          </note>
          <note>
            Herr talman! Jag tycker att detta är en viktig och allvarlig
            fråga. Var det eller var det inte så, att Olof
          </note>
          <note>
            Johansson efter samtal med Göran Persson på telefon från Peking
            i praktiken sade att Centerpartiet inte tänkte stödja en misstroendeförklaring?
            Det har framgått av tidningsreferat. Göran Persson uttryckte det
            så.
          </note>
          <note>
            Är det möjligtvis så, om Per-Ola Erikssons uppfattning är riktig,
            att det finns en risk för att morgondagens omröstning leder till
            nyval? Skall vi tolka det så, att Centerpartiet tänker låta sina
            medlemmar rösta efter egen uppfattning i denna fråga?
          </note>
          <note type="speaker">
            Anf. 49 PER-OLA ERIKSSON (c) replik:
          </note>
          <note>
            Herr talman! Svaret på Mats Odells fråga om vi per telefon har
            givit något klartecken till Göran Persson är nej. Centerns riksdagsgrupp
            beslutade i går att avvisa det förslag till misstroendevotum som
            Alf
          </note>
          <note>
            Svensson, Lars Tobisson och Maria Leissner har lämnat. Det handlar
            inte om kritiken av Kina. Det handlar om på vilket sätt vi skall
            klara Sverige.
          </note>
          <note type="speaker">
            Anf. 50 BO LUNDGREN (m):
          </note>
          <note>
            Herr talman! Per-Ola Eriksson ställde en fråga när jag inte längre
            hade replikrätt. Han frågade vad jag gjorde mellan 1991 och 1994
            för att Sverige skulle få lägre fastighetsskatt. Svart är enkelt.
            Jag sänkte fastighetsskatten. Fastighetsskatten för hyreshus och
            flerfamiljsbostäder sänktes från 2,5 till 1,5 procentenheter i
            samband med den allmänna fastighetstaxeringen 1994. Vi förberedde
            och arbetade på Finansdepartementet med en teknik för att kunna
            lindra effekterna av 1996 års fastighetstaxering för småhus genom
            att justera den del av markvärdet som är underlag för beskattning.
            Det var vad jag gjorde. Frågan är vad
          </note>
          <note>
            Per-Ola Eriksson är beredd att göra när han nu ser effekterna
            av fastighetstaxeringen runt om i Sverige.
          </note>
          <note>
            Vi har förstått att det inte är någonting.
          </note>
          <note>
            Per-Ola Eriksson talar väldigt mycket om lindringar av beskattningen
            för småföretagen. Det påminner om affischerna där det stod "Gärna
            medalj, men först en rejäl pension". Först är det rejäla skattehöjningar
            och sedan litet lindringar. Det är kraftigt höjda skatter på arbete,
            företagande och kapitalbildning, och sedan begränsade lindringar.
            De begränsade lindringarna är i sin tur finansierade med mindre
            avsättningsmöjligheter till periodiseringsfond, för att ta ett
            exempel. Sedan lägger man sjuklönekostnaden på företagen. Tala
            om småföretagarfientlig politik från ett före detta småföretagarparti!
          </note>
          <note>
            Jan Bergqvist talade om visioner. Jag har en vision som jag delar
            med mitt parti. Det är att vi skall kunna skapa förutsättningar
            för att släppa loss den kraft och den förmåga till initiativ och
            ansvarstagande som finns inom varje människa. Det skall vi göra
            så att människor och företag som drivs av människor och där människor
            arbetar kan växa, och så att jobben har en chans att växa fram
            så att massarbetslösheten begränsas och elimineras steg för steg.
          </note>
          <note>
            En sådan politik kan också leda till en social trygghet genom
            att människor inte blir beroende av att
          </note>
          <note>
            Jan Bergqvist eller Erik Åsbrink eller för den delen
          </note>
          <note>
            Olof Johansson och Per-Ola Eriksson skall klara sina uppgifter.
            Var och en ser hur det ser ut i dag. Det är högre skatter, lägre
            bidrag, sämre service och fler vårdköer. Det är den politik ni
            har stått för.
          </note>
          <note>
            Låt människorna ta ansvar och se till att vi kan koncentrera
            våra gemensamma uppgifter i kommuner och i staten till det som
            verkligen skall skötas.
          </note>
          <note>
            En sådan sak är sjukvården, en annan skolan. Man kan diskutera
            exakt hur finansieringen skall gå till, men det är givetvis ett
            gemensamt ansvar att ha en bra vård för alla runt om i Sverige
            och en bra skola för alla barn. Men det innebär ju att kommuner
            och landsting skall kunna koncentrera sig på sina verkliga uppgifter.
          </note>
          <note>
            På lång sikt är det tillväxten och den ekonomiska utvecklingen
            som ger grunden för en bra service i det här avseendet. På kort
            sikt vore det intressant att höra
          </note>
          <note>
            Jan Bergqvist, som begärde ordet, förklara för mig hur det kommer
            sig att socialdemokraterna nere i
          </note>
          <note>
            Skåne, som jag kommer ifrån, skall lägga nya uppgifter på de
            landsting som slås samman, när vi moderater i stället vill att
            landstinget - där nere och runt om i
          </note>
          <note>
            Sverige för övrigt - skall koncentrera sig på sjukvård.
          </note>
          <note>
            Landstinget gör mycket annat. Det finns en mängd saker man kan
            göra för att förbättra förutsättningarna för sjukvård, skola och
            äldreomsorg inom de ramar som i dag finns, men framför allt, som
            Jan Bergqvist själv sade: Utan en politik med tillväxt och med
            nya jobb för människorna får vi ingen välfärd. Jan
          </note>
          <note>
            Bergqvist och Erik Åsbrink, den politik ni för har inte givit
            de nya jobben. Tvärtom har vi rekordarbetslöshet efter två år
            med er politik.
          </note>
          <note type="speaker">
            Anf. 51 JAN BERGQVIST (s) replik:
          </note>
          <note>
            Herr talman! När det gäller landstingen och den regionala verksamheten
            har jag den uppfattningen att man bör kunna bestämma väldigt mycket
            själv vilka uppgifter som man skall åta sig. Jag har förtroende
            för att man då kan komma fram till olika lösningar i olika delar
            av landet.
          </note>
          <note>
            Jag vill erinra Bo Lundgren om att aldrig har bidragsberoendet
            ökat så snabbt i Sverige som när han satt i Finansdepartementet.
          </note>
          <note type="speaker">
            Anf. 52 BO LUNDGREN (m) replik:
          </note>
          <note>
            Herr talman! Beträffande den senare frågeställningen rekommenderar
            jag ett resonemang med vice ordföranden i utskottet, Per-Ola Eriksson.
            Han stod i talarstolen för ett antal minuter sedan och berättade
            om 80-talets kasinoekonomi som skapade de problem han och jag
            och några till fick uppleva. Ta en diskussion med honom om hur
            bidragsberoendet uppkom.
          </note>
          <note>
            Det kan vi lämna därhän i vår debatt nu i alla fall.
          </note>
          <note>
            Det är intressant, Jan Bergqvist, att fundera på det här med
            social trygghet. Jag ställde en fråga som jag egentligen inte
            fick något bra svar på. Vi kan lämna det som har lett fram till
            höga skatter därhän. Låt oss börja nu, från den 21 november 1996.
            Är det rimligt,
          </note>
          <note>
            Jan Bergqvist, att ett vårdbiträde i Katrineholm nu och i framtiden
            skall betala 65 % av sin arbetsinkomst i skatt, så att han eller
            hon blir beroende av att politiker skall utföra de uppgifter väl
            som de i realiteten inte klarar i dagsläget? Är det inte bättre
            att sänka skatten på arbete, vilket nu också TCO inser, för att
            på det viset skapa förutsättningar för såväl jobb som för större
            ekonomisk självständighet?
          </note>
          <note>
            Och Jan Bergqvist, en fråga har jag inte fått svar på. Hur kan
            Jan Bergqvist skriva under ett betänkande som innebär att man
            prioriterar 40 miljoner till bl.a.
          </note>
          <note>
            LO och 30 miljoner till de politiska partierna och bekostar det
            med att man skär ned änkepensionen?
          </note>
          <note type="speaker">
            Anf. 53 JAN BERGQVIST (s) replik:
          </note>
          <note>
            Herr talman! Får jag erinra Bo Lundgren om att skatten hade kunnat
            vara mycket lägre i Sverige i dag om vi inte hade fått denna väldiga
            uppbyggnad av skuldberget. Statsskuldräntorna ligger på över
          </note>
          <note>
            100 miljarder. Hade de kunnat ligga på en betydligt lägre nivå
            så hade vi kunnat ha lägre skatt, och det hade jag hälsat med
            tillfredsställelse.
          </note>
          <note type="speaker">
            Anf. 54 BO LUNDGREN (m) replik:
          </note>
          <note>
            Herr talman! Är det bara det som är problemet finns det ju inga
            svårigheter. 1990 var statsskuldräntorna på ungefär samma nivå.
            Ränteläget har gått ned därför att vi har fått en övergång från
            1991 och framåt med besparingsåtgärder inledningsvis och sedan
            tyvärr skattehöjningar så att budgetsaldot har förbättrats. Det
            är positivt och bra. Inflationen har också gått ned.
          </note>
          <note>
            Men om det är statsskuldräntorna som är problemet så finns inte
            det problemet. Det är bara att sänka skatten. Det är den politiska
            viljan som saknas. Så Jan
          </note>
          <note>
            Bergqvist, återigen: Varför skall vårdbiträdet i Katrineholm
            och andra låginkomsttagare i Sverige betala så stor skatt att
            de inte kan leva på sin lön? Är det inte rimligt att man skall
            kunna leva på sin lön i Sverige?
          </note>
          <note>
            Och varför skall änkor få lägre pension därför att LO
          </note>
          <note>
            och politiska partier skall ha mer pengar?
          </note>
          <note type="speaker">
            Anf. 55 ANNE WIBBLE (fp):
          </note>
          <note>
            Herr talman! Jag har sagt förut, och det tål att upprepas, att
            det svenska välfärdssamhället bygger på att många har arbete i
            Sverige. Det är också därför vi har en viss samhörighetskänsla
            och ändå, fram till den senaste tiden, en lycklig frånvaro av
            många sociala konflikter som andra länder har betydligt mera av.
          </note>
          <note>
            Men det bygger alltså på denna förutsättning, att många har arbete.
            Det är nämligen bara då som skattepengarna räcker till vård, omsorg,
            trygga pensioner o.d. annars får vi problem. Var och en kan lätt
            förstå detta: Så länge en massa skattepengar går åt till arbetslöshetsförsäkringen,
            AMS-politik, socialbidrag m.m. blir det helt enkelt för litet
            kvar för att man skall kunna utveckla och trygga vården, omsorgen,
            skolan, pensionerna och sådant.
          </note>
          <note>
            Därför tycker jag att det är ganska otillfredsställande att vi
            i den här debatten egentligen inte har fått några svar från dem
            som styr i dag i Sverige, nämligen socialdemokratin och Centerpartiet,
            om hur man skall bära sig åt i framtiden för att kunna skapa förutsättningar
            för flera arbeten.
          </note>
          <note>
            Det finns många människor som frågar sig om det över huvud taget
            går. De säger: Socialdemokraterna vill säkert, och Centern vill
            säkert också, och när de nu är så handfasta kanske det tyder på
            att det inte går.
          </note>
          <note>
            Genom denna bristande politik medverkar man alltså till att skapa
            en ganska stor pessimism som i sig är farlig.
          </note>
          <note>
            Jag är helt övertygad om att det går. Det visar sig nämligen
            i en hel del andra länder att det går att få fram sådana bra villkor
            för företagande och för människors kreativitet och initiativ så
            att det blir en hel massa nya jobb. I USA har det sedan 1980 tillkommit
            ungefär 26 miljoner nya jobb. Översätter man det till
          </note>
          <note>
            Sverige skulle det vara ungefär 1 miljon nya jobb.
          </note>
          <note>
            Under denna period har vi i Sverige i stället haft minus i nya
            jobb, ungefär 150 000.
          </note>
          <note>
            Kom nu inte och säg att jag förespråkar en politik med samma
            sorts klyftor som i USA. Så är det inte. I
          </note>
          <note>
            USA är det som många kallar för utbildningskapitalet, alltså
            kunskaper hos människor, väldigt ojämnt fördelat. Därför får man
            stora klyftor i USA.
          </note>
          <note>
            I Sverige är det inte så, och skall verkligen inte heller bli
            så. Vi skall ha en bra utbildningspolitik.
          </note>
          <note>
            Vårt kunskapskapital är mycket jämnare fördelat, så vi riskerar
            inte alls att få den sortens klyftor som finns i USA. Däremot
            skulle vi kunna se litet grand på vad de har gjort där för att
            få fram alla dessa nya arbeten.
          </note>
          <note>
            Om man inte gör det, när man ser att det finns länder där det
            fungerar, utsätter man sig för misstanken att man egentligen inte
            vill.
          </note>
          <note>
            Jag tror att det behövs en hel del framtidstro och tillit, och
            det jag har sett i dagens debatt är en regering på reträtt och
            en stödtrupp från Centerpartiet som trumpetar ut uppmuntrande
            trudelutter under tiden.
          </note>
          <note>
            Den framtidstro och tillit som behövs motverkas, menar jag, av
            den osäkerhet som regeringspolitiken innehåller om energin, EMU,
            huruvida budgetpolitiska ramar skall hållas eller inte framöver,
            vad som skall ske med lönebildningen, hur det skall bli med pensionerna
            och mycket annat. Därför får man inte fram de jobb som finns att
            få.
          </note>
          <note>
            Risken är då stor att man får en arbetsdelningsdebatt, dvs. en
            debatt om att det inte går att få fram fler arbeten. Det där tror
            jag vore väsentligt mindre populärt om man beskrev det med de
            ord som det egentligen handlar om, nämligen att dela på lönen.
            Då tror jag att många människor skulle dra öronen åt sig mycket
            mera. Och jag vägrar att tro att vare sig vi svenskar eller andra
            människor i dag på 1990-talet eller 2000-talet är mindre uppfinningsrika
            och kreativa än vad människor var i industrialismens barndom i
          </note>
          <note>
            England och på andra håll. Jag tror att vi är precis lika, om
            inte mera, påhittiga. Vi har bättre förutsättningar.
          </note>
          <note>
            För den som inte riktigt tror på det där med nya jobb - var finns
            de? - vill jag ge två tips.
          </note>
          <note>
            Det ena tipset handlar om tjänstesektorn. Det är fullständigt
            självklart att vi inte får fram några nya jobb där när man måste
            tjäna 400 kr för att kunna betala ut till den som man köper en
            tjänst av så mycket att han eller hon har kvar 100 kr. Det blir
            för dyrt. Man gör inte det. Det blir ingen marknad och inga jobb.
            Tjänstesektorns beskattning måste sänkas.
          </note>
          <note>
            Det andra tipset är att titta i telefonkatalogen, i årets variant
            och i en som är fem eller tio år gammal, och se hur många nya
            rubriker det finns i företagsregisterdelen. Detta visar hur påhittiga
            människor är.
          </note>
          <note>
            Trots alla de hinder som har byggts upp finns det människor som
            verkligen kreerar och skapar ny verksamhet. Tänk så många fler
            det skulle kunna komma fram om några av dessa hinder kunde rivas
            ned, i stället för att ni skall skapa ytterligare hinder med nya,
            konstiga pålagor som sjuklöneperiod och annat för små företagare.
            Det är faktiskt bara om man för en politik som ger möjlighet till
            fler jobb som vi kan behålla och utveckla den välfärdsmodell som
            åtminstone vi i Folkpartiet är väldigt förtjusta i och tror att
            många människor vill ha.
          </note>
          <note type="speaker">
            Anf. 56 JAN BERGQVIST (s) replik:
          </note>
          <note>
            Herr talman! Anne Wibble klagar över att hon inte får några svar.
            Om hon läser budgetpropositionen och finansutskottets betänkande
            med öppna ögon och dessutom är beredd att fördomsfritt lyssna
            på vad Per-
          </note>
          <note>
            Ola Eriksson och jag säger tror jag faktiskt att hon kan finna
            ett antal svar av stor betydelse i dessa sammanhang.
          </note>
          <note>
            Men hur är det med Folkpartiet när det gäller att ge svar i den
            här budgetprocessen? Folkpartiet är det enda parti som inte har
            försökt ge en fullständig bild av sina besparingsförslag. Alla
            andra partier har efter bästa förmåga beskrivit vad deras förslag
            innebär.
          </note>
          <note>
            Detta är bakgrunden till att jag nu gång på gång har ställt en
            fråga till Anne Wibble, eftersom det inte står i motionen: Hur
            stora höjningar av egenavgiften i akassan innebär era besparingar?
          </note>
          <note>
            Anne Wibble har dessutom utlåtit sig mycket om bostadskostnaderna.
            Ni vill gå fram kraftigt och beskära ränteavdragen med 2 miljarder.
            Varför har ni inte tagit hänsyn till att en kraftig neddragning
            av dem innebär ökade krav på bostadsbidrag? Varför har ni inte
            tagit hänsyn till att även kreditgarantisystemet får en ökad belastning?
            För övrigt har vi inte heller fått besked om hur denna neddragning
            av räntebidragen skall utformas.
          </note>
          <note type="speaker">
            Anf. 57 ANNE WIBBLE (fp) replik:
          </note>
          <note>
            Herr talman! Av hänsyn till tidsbristen vill jag när det gäller
            hanteringen av budgetramar och budgetanslag hänvisa till det särskilda
            yttrandet på s. 372. Vi har följt de regler som har beslutats
            för hanteringen.
          </note>
          <note>
            Jag blir litet bekymrad över att Jan Bergqvist påstår sig ha
            givit svar på frågorna om arbetslöshetsbekämpningen och om att
            skapa förutsättningar för fler jobb. Han har ju bara givit svar
            som handlar om det förflutna. Han har inte givit några svar om
            hur man skall kunna få fram arbeten så att arbetslösheten inte
            ligger kvar på 13 %. Prognos efter prognos visar att regeringen
            har fel i sina bedömningar när den säger att arbetslösheten nog
            skall sjunka nästa år. Det blir aldrig så! Det skjuts hela tiden
            fram ett år till. Regeringen har alltså fel. Regeringen saknar
            en strategi för att skapa förutsättningar för nya arbeten. Det
            är uppenbart att Jan Bergqvist inte riktigt har förstått det.
          </note>
          <note>
            Han tror att det är en bra politik ni bedriver. Men så är inte
            fallet. Arbetslösheten kommer att befästas med den politik ni
            bedriver. Det kommer att skapa ständigt nya krav på nedskärningar
            i vård och omsorg och dessutom en stor osäkerhet i många hushåll
            när det gäller att leva i Sverige. Jag beklagar det.
          </note>
          <note type="speaker">
            Anf. 58 JAN BERGQVIST (s) replik:
          </note>
          <note>
            Herr talman! Jag har i tio punkter redovisat ett program för
            sysselsättningen. Var och en av dessa tio punkter gäller framtiden.
          </note>
          <note>
            Anne Wibble skriver i det yttrande som hon hänvisar till: "Våra
            förslag är också sakligt väl beskrivna och någon tveksamhet om
            innebörden föreligger inte." Detta stämmer ju inte! Era förslag
            är inte alls beskrivna. Jag har gång på gång frågat Anne Wibble
            vad det innebär för den enskilde att avgiften i akassan kommer
            att höjas. Hur mycket kommer den att höjas? Jag har ännu inte
            fått något svar på det. Anne
          </note>
          <note>
            Wibble har fortfarande några sekunder att ge svaret.
          </note>
          <note>
            Räntebidragen gäller bostadskostnader och liknande och är oerhört
            betydelsefulla. Hur skall de läggas ut, och hur drabbar det i
            vardagen? Vi vet ingenting, eftersom Folkpartiet som enda parti
            lämnar ofullständiga motioner.
          </note>
          <note type="speaker">
            Anf. 59 JOHAN LÖNNROTH (v):
          </note>
          <note>
            Herr talman! Per-Ola Eriksson har ingen debattid kvar. Jag skall
            därför inte ställa några frågor utan bara göra ett påstående för
            att få det här med budgetsaneringsprogrammets fördelning mellan
            inkomstförstärkning och utgiftsminskning utrett. Enligt våra beräkningar
            omfattar det budgetsaneringsprogram för åren 1994-98 som först
            s och v förhandlade om och sedan s och c ungefär 66 miljarder
            kronor i inkomstförstärkning. Vare sig man sedan räknar upp till
            de
          </note>
          <note>
            114 miljarder som vi stått bakom eller de 126 som ni i
          </note>
          <note>
            Centerpartiet stått bakom måste resultatet bli att inkomstförstärkningarna
            utgör ungefär hälften. Även om man räknar med 1993, som Per-Ola
            Eriksson ville göra, kan man aldrig i livet komma upp i siffran
            89 %
          </note>
          <note>
            i utgiftsminskningar. Där måste nog Per-Ola Eriksson gå hem och
            räkna om.
          </note>
          <note>
            Bo Lundgren pratar om vårdbiträdet i Katrineholm. Man kan räkna
            om de moderata nedskärningarna i anslagen till kommuner och landsting
            på ett annat sätt också. Jag får det till att det moderata budgetförslaget
            för 1997 betyder att man tar ungefär 30 000 kr per vårdanställd.
            Då undrar jag, Bo Lundgren: Tänker ni åstadkomma det här genom
            att vårdbiträdet i Katrineholm går ned 30 000 kr i lön, eller
            skall hon avskedas?
          </note>
          <note>
            Till sist vill jag bara med tacksamhet notera att
          </note>
          <note>
            Jan Bergqvist ansåg att Vänsterpartiets budgetförslag var "oändligt"
            mycket bättre än det moderata. Det var inte litet, det. Jag kan
            då inte låta bli att göra en fundering. Det är klart att det finns
            en del skillnader mellan ett socialdemokratiskt budgetförslag
            och ett moderat budgetförslag. Men jag har ändå svårt att föreställa
            mig att Jan Bergqvist, som den realist han är, anser att skillnaden
            skulle vara så stor som oändlig. Min slutsats är då: Kanske Jan
            Bergqvist rent av innerst inne anser att Vänsterpartiets budgetförslag
            är bättre än det socialdemokratiska.
          </note>
          <note type="speaker">
            Anf. 60 BO LUNDGREN (m) replik:
          </note>
          <note>
            Herr talman! Det största misstaget Johan Lönnroth gör är att
            inte inse att en stor del av den minskning av statsbidraget till
            kommunerna som vi föreslår är kompensation för att egenavgifterna
            sänks med 3 procentenheter. Det uppkommer andra effekter som påverkar
            kostnadsläget eller inkomstläget för kommunerna så att det neutraliseras
            och blir plus minus noll.
          </note>
          <note>
            I övrigt är det så, och det trodde jag att Johan
          </note>
          <note>
            Lönnroth och jag var överens om, att det är fullt möjligt att
            renodla de kommunala uppgifterna, både för landsting och för primärkommuner,
            så att man koncentrerar sig på sina väsentliga uppgifter. Det
            väsentliga på lång sikt är att man slipper onödiga kostnader,
            direkta och indirekta, som t.ex. för arbetslösheten, och kan få
            intäkter genom ökad tillväxt.
          </note>
          <note>
            Jag är inte säker på att vi är överens om medlen.
          </note>
          <note>
            Eller rättare sagt: Jag är säker på att vi har skilda uppfattningar.
            Jag skulle därför vilja fråga Johan
          </note>
          <note>
            Lönnroth: Kan Johan Lönnroth tänka sig, om vi nu bortser från
            de felaktiga beräkningarna, att sänka skatten på arbete för det
            här vårdbiträdet? Centern kan det inte, och Socialdemokraterna
            kan det uppenbarligen inte heller. Det leder till att vårdbiträdet
            blir utlämnat till Johan Lönnroth och oss andra på ett sätt som
            inte är bra. Är Johan Lönnroth beredd att sänka skatten på arbete
            för låginkomsttagare?
          </note>
          <note type="speaker">
            Anf. 61 JOHAN LÖNNROTH (v) replik:
          </note>
          <note>
            Herr talman! Den frågan är mycket lätt att besvara. Våra skatteförslag
            betyder att vi åstadkommer en rejäl skattesänkning för vårdbiträdet
            men en rejäl skattehöjning för Bo Lundgren och mig. Min motfråga
            till Bo Lundgren är: Ställer Bo Lundgren upp på en sådan mycket
            rimlig omfördelning av skatten på arbete?
          </note>
          <note>
            Moderata politiker talar gärna om att renodla de kommunala verksamheterna.
            I de kommuner och landsting där Vänsterpartiet ingår i majoriteter
            och
          </note>
          <note>
            Moderaterna i opposition älskar de att angripa praktiskt taget
            varje besparingsförslag från majoriteten.
          </note>
          <note>
            Det gör de just med sådana här allmänna resonemang om att det
            måste gå att omprioritera, måste gå att renodla. Men sanningen
            är ju den, att när ni själva skall genomföra renodlingarna klarar
            ni inte av det.
          </note>
          <note>
            Effekten blir bara väldiga budgetunderskott och offentlig-finansiellt
            moras.
          </note>
          <note type="speaker">
            Anf. 62 JAN BERGQVIST (s) replik:
          </note>
          <note>
            Herr talman! Jag kan förstå att ordet "oändligt" för en filosof
            som Johan Lönnroth kan betyda någonting annat än ett ersättningsord
            för "mycket". Men vi kanske kan vara överens om en sak, och det
            är att evigheten är lång, åtminstone i slutet.
          </note>
          <note type="speaker">
            Anf. 63 JOHAN LÖNNROTH (v) replik:
          </note>
          <note>
            Herr talman! eH Jan Bergqvist kallar mig för filosof, men om
            det är någon av oss som är lagd åt det hållet är det nog han.
            Jan Bergqvist älskar också poesi, och han brukar dra valda delar
            ur Grönköpings
          </note>
          <note>
            Veckoblad när finansutskottet har sina fester.
          </note>
          <note>
            Däremot råkar det vara så att jag har en ganska lång utbildning
            som matematiker, och där definierar vi oändligheten på ett ganska
            bestämt sätt. Om nu Jan
          </note>
          <note>
            Bergqvist anser att skillnaden mellan vänsterpolitik och moderatpolitik
            är oändlig, konstaterar jag bara som ett faktum att det inte är
            en oändlig skillnad mellan s-politik och m-politik. Min logiskt
            matematiska slutsats blir att Jan Bergqvist innerst inne måste
            föredra vänsterpolitiken framför s-politiken.
          </note>
          <note type="speaker">
            Anf. 64 JAN BERGQVIST (s) replik:
          </note>
          <note>
            Herr talman! V-logiken håller inte i detta fall.
          </note>
          <note type="speaker">
            Anf. 65 ROY OTTOSSON (mp):
          </note>
          <note>
            Herr talman! Per-Ola Eriksson har inte någon debattid kvar, men
            det kan vara intressant för den som eventuellt läser protokollet
            och har följt debatten noga att konstatera att han inte förnekar
            den omfattande neddragning som allmänt sker på miljöområdet i
            den budget som snart kommer att klubbas här i riksdagen.
          </note>
          <note>
            Han försöker dölja helhetsbilden, genom att framför allt peka
            på en reservation som handlar om att man omvandlar en avgift i
            huvudsak till en skatt. Han ger sken av att detta skulle ge mer
            pengar till kalkning.
          </note>
          <note>
            Men faktum är att han inte har föreslagit någon ökning alls på
            det anslaget. Han har ingen reservation för att öka det, utan
            han har anslutit sig till regeringens förslag i dess helhet. Det
            kan vara värt att notera.
          </note>
          <note>
            I det replikskifte som jag tidigare hade med Jan
          </note>
          <note>
            Bergqvist talade han om att vårt förslag till sänkt arbetstid
            till 35 timmar, som kan börja genomföras
          </note>
          <note>
            1998 och framåt, skulle leda till kraftigt negativa effekter
            på kommuner och landsting. Nu är det så att vi i vår partimotion
            har analyserat detta ganska noga.
          </note>
          <note>
            Vi har låtit kommunalekonomer och experter på området räkna noga
            på vårt förslag, och de har inte redovisat dessa negativa effekter
            som Jan Bergqvist talar om.
          </note>
          <note>
            Det är riktigt att effekterna av sänkt arbetstid för statsbudgeten
            innebär ett bortfall under de år som det genomförs. Det kompenserar
            vi naturligtvis i vår budget i dess helhet. Vårt förslag gäller
            helheten.
          </note>
          <note>
            Om man tittar på effekterna på kommunsektorn i dess helhet, finner
            man att våra förslag innebär förbättringar. Det beror mycket på
            att vi sänker egenavgifterna och i stället höjer på energi- och
            miljöskattesidan, att vi gör denna typ av skatteväxling, och gör
            en del justeringar av fördelningspolitiska och regionalpolitiska
            skäl, som hänger ihop med det här. Nettoeffekten, om man tar hänsyn
            till alla dessa faktorer, av våra förslag är 3 miljarder mer till
            kommunsektorn än av det förslag som Jan Bergqvist står bakom i
            dag.
          </note>
          <note>
            För 1997 och 1998 blir det mer.
          </note>
          <note>
            Om man skall vara ärlig kan man inte bara påstå rakt ut att det
            här skulle ge en massa negativa effekter, utan man måste komma
            med en riktig analys. Jag bedömer det som en ganska tomhänt kritik,
            som snarare vädjar till fördomar om Miljöpartiet än till förståelse
            för de verkliga förslag som vi har lagt fram.
          </note>
          <note>
            Herr talman! Jag vill också poängtera yttrandet från alla oppositionspartier
            när det gäller fastighetsskatten. Vi säger där att det är orimliga
            höjningar som drivs igenom av majoriteten nästa år. Vi i Miljöpartiet
            anser att fastighetsskatten borde sänkas generellt. Som en mildring
            skulle man ha kunnat avstå - som har sagts av andra debattörer
            - från att genomföra högskattehöjningen nästa år och i stället
            skjutit på den ett år. På det sättet hade man fått litet rådrum
            för den utredning som nu skall sätta i gång.
          </note>
          <note>
            Det har också diskuterats andra förslag i utskottet.
          </note>
          <note>
            Varför skall man t.ex. sänka förmånsbilsbeskattningen med 1 miljard?
            Det kommer ju höginkomsttagarna till del. Det är inte nödvändigt
            att göra det just nästa år.
          </note>
          <note>
            Det hade gått att använda det också. Om Centern och
          </note>
          <note>
            Socialdemokraterna hade stått för en bra miljöpolitik och en
            bra fördelningspolitik, hade det inte varit något problem att
            få gehör. Men man gör inte det, utan man tycker tydligen att det
            är bra med höjd fastighetsskatt.
          </note>
          <note>
            Det beklagar vi.
          </note>
          <note type="speaker">
            Anf. 66 MATS ODELL (kd):
          </note>
          <note>
            Herr talman! Jag tycker ändå att vi kan erkänna att regeringen,
            tillsammans med Centern, har varit framgångsrik i budgetsaneringen,
            även om vi har kraftfulla invändningar mot hur detta har gått
            till. En sida av det här är ju hur hjärtlöst och hur ogenomtänkt
            man har nått de här i och för sig positiva resultaten.
          </note>
          <note>
            Om vi tittar på metodiken, vilket kan vara intressant, vet vi
            att regeringen tidigare brukade skicka upp försöksballonger, t.ex.
            debattartiklar. Erik Åsbrink skrev dem innan han var finansminister,
            och vi läste dem med stort intresse. Statsråd har skrivit om olika
            saker och prövat olika idéer. Man har "tänkt högt" i medierna.
          </note>
          <note>
            På senare tid - det sammanfaller nog med att Göran Persson blev
            statsminister - har man i stället för de mera ofarliga försöksballongerna
            i medierna börjat gå över till fullskaleförsök med svaga grupper
            i samhället. Det är ganska allvarligt. Man utnyttjar den stabila
            majoriteten med Centerpartiet - och när det gäller rånet av forskningsstiftelserna
            Vänsterpartiet - till att kasta ut oerhört kraftfulla politiska
            åtgärder. Man låter t.ex. fastighetstaxeringen först driva ut
            pensionärer och barnfamiljer från hus och hem, och sedan får regeringen
            se om man behöver göra någonting. Det är nu samma sak när man
            först skall driva ut de skickligaste naturvetenskapliga forskarna
            ur landet, och sedan får man se vad man kan göra åt detta. Det
            är en mycket farlig linje. Jag skulle vilja rekommendera regeringen
            att upphöra med detta och i stället försöka tänka igenom sin politik
            före. Återställarna med
          </note>
          <note>
            Vänsterpartiet efter valet har ju gett en rejäl baksmälla i form
            av växande arbetslöshet.
          </note>
          <note>
            Samtidigt har vi konstaterat att regeringen nu på område efter
            område är inne på återställarnas återställare. Ni ger ju egentligen
            fyrpartiregeringen rätt på punkt efter punkt. Ni närmar er detta.
            Men när tänker ni ta till kraft i pedagogiken och förklara varför
            dessa strukturella åtgärder behövs? Snart är ni kanske rent av
            tillbaka där fyrpartiregeringen lämnade över för två år sedan.
            Det är då i praktiken två förlorade år för de arbetslösa. Det
            var först återställarna, och sedan denna långsiktiga, pinsamma
            process, för att snart kanske vara tillbaka vid utgångspunkten.
            Skillnaden är att det är fler som är arbetslösa i dag än när ni
            tog över.
          </note>
          <note>
            Jag vill fråga Erik Åsbrink, när han framöver får ordet, om och
            när ni tänker övergå från enbart budgetsanering till att också
            genomföra de nödvändiga strukturella åtgärder som kan få ned arbetslösheten.
          </note>
          <note type="speaker">
            Anf. 67 JAN BERGQVIST (s):
          </note>
          <note>
            Herr talman! Det känns litet grand som att tala för döva öron
            när man hör debattörer säga att vi inte har några förslag när
            det gäller sysselsättningen, att vi inte vet hur vi skall bära
            oss åt osv. Arbetslösheten är ett enormt stort och svårt problem.
            Det finns anledning att med ödmjukhet inse det. Men det innebär
            inte att vi är passiva, tvärtom. Jag har ju t.ex. redovisat att
            vi nästa år startar ett tiomiljardersprogram för investeringar,
            kunnande och kompetens. Dessutom finns
          </note>
          <note>
            Östersjömiljarden, småföretagsmiljarden, kretsloppsmiljarden,
            sänkningen av arbetsgivaravgifter med över 2 miljarder kronor
            från den 1 januari och ytterligare förbättringar av småföretagens
            beskattning.
          </note>
          <note>
            Här har det beskrivits som att ingenting har ändrat sig när det
            gäller sysselsättningen. Vi skulle, säger
          </note>
          <note>
            Anne Wibble, sitta fast i samma sörpliga sörja som under den
            borgerliga regeringen. Men så är det inte -
          </note>
          <note>
            framför allt inte om man tittar på sysselsättningen i antal arbetade
            timmar. Läs finansutskottets betänkande s. 48! Där finns det ett
            diagram som visar att mellan en tredjedel och hälften av det kraftiga
            fall i antalet arbetade timmar som inträffade mellan 1991 och
          </note>
          <note>
            1994 har återtagits till i år. Om man jämför första halvåret
            1993 med första halvåret 1996, handlar det om en ökning med 150
            miljoner timmar. Nu vet vi alla att det här har fördelats ojämnt.
            Det är fråga om övertid, närvaron på jobben har ökat kraftigt
            och frånvaron och ledigheterna har minskat.
          </note>
          <note>
            Det kan ske en sådan ojämn fördelning i första skedet av en ökning
            av antalet arbetade timmar. Men ökningen fortsätter ju. I nästa
            skede kommer den att slå ut i en minskad arbetslöshet.
          </note>
          <note type="speaker">
            Anf. 68 JOHAN LÖNNROTH (v):
          </note>
          <note>
            Herr talman! Den här debatten börjar lida mot sitt slut, vi skall
            i och för sig också ha en omgång med finansministern om en stund.
            Som ett slags sammanfattning kan jag jämföra denna debatt med
            det möte som jag började mitt inledningsanförande med att redogöra
            för, ett möte som jag var på i söndags i stadsdelen Angered i
            Göteborg. Med tanke på de stämningar som fanns där, har jag en
            viss obehaglig känsla av att den debatt vi har fört här i kammaren
            i dag på något sätt går över huvudet på de mycket stora problem
            och den mycket stora vrede som finns i Sverige i dag över att
            man upplever politiken som i grunden orättvis. Man upplever att
            det inte händer någonting när det gäller kampen mot arbetslösheten.
          </note>
          <note>
            Jag har en känsla av att vi som sitter här i riksdagen, eller
            regeringsledamöterna, lever ett liv där vi i huvudsak, åtminstone
            här i Stockholm, träffar de människor som representerar den ena
            sidan av det växande klassamhället, nämligen de som har fått det
            mycket bra ekonomiskt på senare år. 4 miljoner svenskar äger aktier
            i dag. Svenska folket är som helhet och i genomsnitt, det har
            jag sagt tidigare, rikare än någonsin.
          </note>
          <note>
            De människor som har fått sina a-kassebidrag sänkta, de människor
            som har fått sänkt sjukersättning och sänkta löner kan inte förstå
            att det inte skulle vara möjligt att fördela om på ett radikalt
            annorlunda sätt, att det inte skulle vara möjligt att ta en del
            av de pengar som har samlats på hög hos de mycket rika människorna
            i Sverige, och använda dessa pengar till att skapa nya arbeten.
            Det måste vara möjligt att ändra på den politik som nu har bedrivits
            under mycket lång tid i det här landet. Det förslag till budget
            som Vänsterpartiet har lagt fram syftar i allt väsentligt just
            till det; minska arbetslösheten, fördela om mer rättvist!
          </note>
          <note type="speaker">
            Anf. 69 ROY OTTOSSON (mp):
          </note>
          <note>
            Herr talman! Det här handlar mycket om nya tider och nya krav.
            Vi ser förändringar på arbetsmarknaden och i internationella sammanhang.
            Vi har litet svårt, har jag en känsla av, att hänga med här i
            kammaren.
          </note>
          <note>
            Det är väldigt mycket fråga om att upprepa gammal tiders politik
            med traditionell tillväxt, traditionell arbetsmarknadspolitik
            osv. Det går ganska dåligt.
          </note>
          <note>
            Jag tror faktiskt att det är ganska obegripligt för svenska folket
            att det skall vara så omöjligt att dela på jobben när vi ändå
            måste dela på kostnaderna. Varför skall vissa jobba övertid och
            jobba halvt ihjäl sig medan andra inte får jobba alls. Det måste
            vara helt obegripligt för de flesta.
          </note>
          <note>
            Jag har hört på de bemötanden jag så här långt har fått när det
            gäller arbetstidsförkortningen, att de är ganska tomma. Det har
            inte kommit något konkret.
          </note>
          <note>
            Jag hoppas att Erik Åsbrink har bättre besked att komma med.
          </note>
          <note type="speaker">
            Anf. 70 Finansminister ERIK ÅSBRINK (s):
          </note>
          <note>
            Herr talman! Låt mig börja mitt anförande med att tacka finansutskottet,
            inte minst dess ordförande Jan
          </note>
          <note>
            Bergqvist och dess vice ordförande Per-Ola Eriksson, för ett
            synnerligen gott samarbete och en bra behandling av budgetpropositionen.
          </note>
          <note>
            Den budget som riksdagen nu skall ta ställning till, är på många
            sätt historisk. Det är den första budget som behandlas under den
            nya budgetprocessen, en budgetprocess som riksdagen har varit
            med om att utarbeta och som kommer att bidra till ordning och
            reda i statens finanser. Samtidigt ger den utrymme för politiska
            prioriteringar utan att utgifterna tillåts sippra i väg åt alla
            möjliga håll. Jag tror att den kommer att vara till stor hjälp
            för att undvika den typ av statsfinansiellt kaos som vi upplevde
            under den högerledda regeringen i början av 90-talet.
          </note>
          <note>
            Budgeten är också historisk i den meningen att det är den första
            budgeten på mycket lång tid som inte innehåller nya besparingspaket
            eller skattehöjningar.
          </note>
          <note>
            Jag ser det som ett tydligt tecken på att Sverige nu är på väg
            ut ur det statsfinansiella moraset.
          </note>
          <note>
            År 1993 hade Sverige det största underskottet av alla industriländer,
            över 12 % av BNP. I år, tre år senare, har underskottet minskat
            till en tredjedel.
          </note>
          <note>
            1998 räknar vi med att budgeten på nytt är i balans, och därefter
            skall den visa överskott.
          </note>
          <note>
            Skulden har börjat minska, och den kommer att fortsätta att minska.
            Vi slutar fr.o.m. nästa år att låna i utlandet, och vi skall börja
            amortera av på statsskulden. I dag har varje svensk en skuld på
            172 000 kronor. Nästan hälften av den skulden uppkom under de
            tre åren med en högerledd regering. Nog vore det bra om vi kunde
            börja amortera av på den stora skulden och därmed minska bördorna
            för våra barn, för kommande generationer.
          </note>
          <note>
            Att ha ordning och reda i statsfinanserna är i grunden en djupt
            ideologisk fråga. Den sociala välfärden som bärs upp av budgeten:
            skolan, vården, omsorgen, tryggheten vid arbetslöshet och sjukdom
            och mycket annat vilar ytterst på att vi har ordning och reda
            i statens finanser.
          </note>
          <note>
            Välfärd kan aldrig tryggas genom lånade pengar eller genom sedelpressar.
            Välfärd, som är beroende av utländska bankirers välvilja och godtycke,
            är ingenting värd.
          </note>
          <note>
            I takt med att statsfinanserna nu håller på att förbättras börjar
            vi på nytt höra den särintressenas och lobbyisternas parad som
            kräver förmåner, sänkta skatter och ökade utgifter för att gynna
            sig själva med allmänna medel.
          </note>
          <note>
            Jag kom att tänka på hur det är att tillaga popcorn i en gryta
            med lock. När värmen stiger hörs först enstaka poppanden. Sedan
            kommer de successivt och blir allt tätare. Till sist är det en
            hel kaskad av poppanden som slår mot grytlocket. Ungefär så upplever
            jag att vi nu är på väg när det gäller att på nytt höra förslag
            från alla möjliga håll om att försämra statsfinanserna, öka utgifterna
            och minska inkomsterna. Då gäller det att hålla emot och att inte
            lyfta på locket.
          </note>
          <note>
            Om vi gör det är vi nämligen snart tillbaka i det statsfinansiella
            kaos, den blå-brandgula sörja, som vi socialdemokrater fick överta
            hösten 1994. Det är beklämmande att höra företrädare för Moderaterna,
          </note>
          <note>
            Folkpartiet och Kristdemokraterna göra sina inlägg i debatten
            i dag. Först blir det pliktskyldigast några ord om värdet av att
            sanera statsfinanserna. Det har t.o.m.
          </note>
          <note>
            riktats kritik för att vi inte har gjort det ännu snabbare och
            inte gått ännu längre. Men sedan kommer en hel kaskad av ofinansierade
            löften om ökade utgifter och sänkta skatter.
          </note>
          <note>
            Fru talman! I likhet med Jan Bergqvist tänkte jag presentera
            ett program i tio punkter. Det handlar om att stimulera tillväxten,
            öka sysselsättningen och värna välfärden. Delvis överensstämmer
            våra punkter, men inte helt. Det finns vissa skillnader. Det handlar
            inte om något annat än om att uttrycka att vår politik inte låter
            sig sammanfattas i tio punkter. Det som vi har gjort och det som
            vi kommer att göra sträcker sig vida utöver vad kanske både Jan
            Bergqvist och jag säger i kammaren i dag. Mina tio punkter är
            följande:
          </note>
          <note>
            1. Vi skall fullfölja saneringen av statsfinanserna.
          </note>
          <note>
            Vi skall sluta låna i utlandet, och vi skall börja amortera på
            statsskulden.
          </note>
          <note>
            2. Vi skall bädda för en ytterligare räntenedgång.
          </note>
          <note>
            Sedan valet 1994 har femårsräntan minskat med över
          </note>
          <note>
            5 %. Detta innebär för en villaägare som har
          </note>
          <note>
            500 000 kr i lån, för att ta ett vanligt exempel, att kostnaderna
            efter skatt har minskat med 1 500 kr i månaden. Det är naturligtvis
            en stor lättnad för alla personer i motsvarande situation. Men
            det gäller inte bara för enskilda individer. Detta innebär också
            minskade kostnader för staten och är därmed ett bidrag till saneringen
            av statsfinanserna. Lägre ränta innebär också minskade kostnader
            för kommuner och landsting. Deras kostnader har minskat med över
            3 miljarder under den här perioden.
          </note>
          <note>
            Det här är, och detta är inte minst viktigt, även en stor stimulans
            för alla företag som överväger att investera. Det är klart att
            investeringskalkylen blir mycket gynnsammare när räntan sjunker.
            Fler jobb skapas, och vi får nya investeringar och nya företag
            på det sättet.
          </note>
          <note>
            Att bädda för en fortsatt räntenedgång är mycket viktigare än
            att utlova allsköns ofinansierade skattesänkningar och utgiftsökningar
            som det inte finns någon trovärdighet i och som inte kommer att
            kunna bestå.
          </note>
          <note>
            3. Vi skall slå vakt om ett stabilt penningvärde. Av alla industriländer
            är Sverige det land som i dag har den lägsta inflationen. Vi skall
            vara stolta över detta och slå vakt om detta. Det här innebär
            att konkurrenskraften för svenska företag stärks. De kan bygga
            ut, investera och skapa nya jobb. Svenska folket vill inte ha
            stigande priser. Folk önskar sig inte dyrare mat och högre hyror
            eller att levnadsomkostnaderna ökar. Det är bra att penningvärdesförsämringen
            inte gröper ur värdet av inkomster, av löner och pensioner. Detta
            hänger ihop med inflationsbekämpningen.
          </note>
          <note>
            4. Vi skall reformera lönebildningen. Det här är den kanske allra
            viktigaste insatsen både för att skapa fler jobb och för att hålla
            nere inflationen. I första hand är detta ett ansvar för arbetsmarknadens
            parter.
          </note>
          <note>
            Jag vill inte ha statlig inkomstpolitik. Där skiljer jag mig
            uppenbarligen från vissa partier som kräver bryska statliga ingripanden
            i lönebildningen. Vi såg inga framgångsrika ingrepp av det slaget
            under den borgerliga regeringsperioden. Jag tror inte att staten
            skall klampa in i avtalsrörelsen, utan den saken är parternas
            ansvar, och de har ett stort ansvar. Man reformerar inte lönebildningen
            genom att skälla på löntagarna och deras fackliga företrädare
            och genom att försämra lagstiftningen, skyddet för löntagarna.
          </note>
          <note>
            5. Vi skall åstadkomma en bättre fungerande kapitalmarknad. Vi
            har inrättat Sjätte AP-fonden, som ger riskvilligt kapital framför
            allt till små och medelstora företag. Vi skall också se över hela
            AP-fondens organisation och placeringsregler. Varför skall amerikanska
            pensionsfonder kunna köpa aktier i svenska företag, medan svenska
            pensionsfonder inte skall få göra det? Låt oss också se om vi
            kan ändra placeringsreglerna för andra aktörer, t.ex. svenska
            försäkringsbolag.
          </note>
          <note>
            Det är viktigt att vi är medvetna om den ökade internationella
            konkurrensen på det här området och att vi stärker Stockholm som
            finansiellt centrum i konkurrens med andra huvudstäder i norra
            Europa.
          </note>
          <note>
            6. Vi skall genomföra en pensionsreform. Här är det önskvärt
            med en bred partipolitisk enighet över blockgränserna. Men lika
            viktigt är att detta har en stark förankring och förståelse hos
            människorna. Vi skall ha ett långsiktigt stabilt pensionssystem
            som är ekonomiskt ansvarsfullt finansierat och som samtidigt tryggar
            välfärden både för dagens och för morgondagens pensionärer.
          </note>
          <note>
            7. Vi skall slå vakt om en stark offentlig sektor som tryggar
            välfärden och jobben i skolan, i vården och i omsorgen. Även här
            skall det vara en ansvarsfull finansiering, inte med skuldsedlar
            eller tomma löften.
          </note>
          <note>
            Till Johan Lönnroth vill jag säga: Ja, jag är starkt engagerad
            i att öka jämställdheten. Det är för övrigt hela regeringen. En
            viktig del i den politiken är att se till att kommuner och landsting
            får erforderliga resurser för att kunna erbjuda god vård, omsorg
            och utbildning och för att vi skall kunna förhindra omfattande
            uppsägningar i kommuner och landsting under de kommande åren.
            Förnyelsen måste gå vidare, men vi skall också se till att det
            finns tillräckliga ekonomiska resurser på detta område.
          </note>
          <note>
            8. Vi skall ha en politik för att stimulera små och medelstora
            företag. Traditionellt har vi socialdemokrater kanske mera ägnat
            oss åt stora företag och åt offentlig sektor. Men insikten ökar
            undan för undan om att många av de nya jobben kommer i de mindre
            företagen. Därför skall vi på olika sätt skapa gynnsammare villkor
            för små företag så att de kan växa och bilda nya företag.
          </note>
          <note>
            9. Vi skall genomföra en utbildnings- och kompetensrevolution
            genom att bygga ut både vuxenutbildningen och den högre utbildningen
            så att människor i framtiden bättre kan hävda sig på arbetsmarknaden.
          </note>
          <note>
            10. Vi har genomfört en lång rad sysselsättningspolitiska åtgärder.
            Många av dem har inte trätt i kraft utan träder i kraft vid årsskiftet.
            Jag hinner inte närmare gå in på dessa åtgärder. Många av dem
            har Jan
          </note>
          <note>
            Bergqvist redan redogjort för.
          </note>
          <note>
            Detta tillsammans med den snabba produktivitetsförbättringen
            både i näringsliv och inom offentlig sektor, den konjunkturuppgång
            som vi står inför och den fortsatta avstämning som vi skall göra
            halvårsvis med nya insatser vid behov gör att jag känner gott
            hopp om att vi skall klara det mål som vi har satt upp, nämligen
            att vi skall halvera den öppna arbetslösheten till år 2000. Jag
            är övertygad om att vi kan göra detta.
          </note>
          <note>
            Ytterst är målet för regeringen, för Socialdemokraterna, att
            vi skall återskapa full sysselsättning i en ekonomi som växer
            och som tryggar ökade inkomster och en välfärd för alla människor
            i vårt samhälle.
          </note>
          <note>
            (Applåder)
          </note>
          <note type="speaker">
            Anf. 71 BO LUNDGREN (m) replik:
          </note>
          <note>
            Fru talman! Det är pinsamt när Erik Åsbrink försöker lägga skuldbördan
            fel. Låt mig ta ytterligare ett sista citat i den här debatten
            om vad som egentligen hände. En medarbetare till Erik Åsbrink,
            Klas Eklund som då jobbade som planeringschef på Finansdepartementet,
            skrev i Socialdemokraternas idétidskrift
          </note>
          <note>
            Tiden 1992 följande: Jag vill understryka att dagens problem
            med hög arbetslöshet och finanskris i första hand är en följd
            av 1980-talets överhettning och inflation. Vi var åtskilliga som
            då varnade för att det skulle gå åt skogen om vi inte lyckades
            bryta inflationen. Nå, vi lyckades inte få ned inflationen, och
            nu går det följaktligen åt skogen.
          </note>
          <note>
            Så var det, Erik Åsbrink.
          </note>
          <note>
            När det gäller de tio punkterna finns det ömsom vin, ömsom vatten.
            Det är ganska självklart att de tre första punkterna - att sanera
            statsfinanserna, att bädda för ytterligare räntenedgång och ett
            stabilt penningvärde - är någonting eftersträvansvärt som man
            bör ägna sig åt. Det är bra att Socialdemokraterna har bytt fot
            sedan sommaren 1994. Det är synd att man har valt en teknik som
            håller på att permanenta massarbetslösheten. Man skulle kunna
            svänga om och göra någonting som faktiskt ger bättre resultat
            i flera avseenden. Man skulle kunna lägga fram förslag omedelbart
            i riksdagen om en mer självständig riksbank, som förr eller senare
            ändå måste göras. Men det gör man inte. Man vågar inte, man tvekar,
            man vet inte vad man vill, eller vad det nu kan vara för skäl
            till att regeringen inte använder sig av den möjligheten.
          </note>
          <note>
            Erik Åsbrink vill reformera lönebildningen, men han vill uppenbarligen
            inte göra det fullt ut. Han vill inte själv ta ansvar för det,
            han vågar inte, inte hans regering heller. Snabbt förslag som
            skapar bättre förutsättningar på lönebildningssidan, säger han,
            förändringar när det gäller balansen mellan olika parter på arbetsmarknaden
            som kan skapa bättre förutsättningar. Lägg snabbt fram förslag
            i riksdagen!
          </note>
          <note>
            Det finns säkert en majoritet för det. Det går att göra, men
            det gör ni inte, ni vågar inte.
          </note>
          <note>
            Bättre fungerande kapitalmarknad, säger den som ju medgav att
            dubbelbeskattningen var fel men som sedan sitter i en regering
            som inför sådan. Nu lindrar man det något. Men när man har förstört
            kapitalmarknaden bl.a. genom dubbel skatt på riskkapitalbildning,
            då skall offentliga fonder köpa aktier med de effekter det faktiskt
            medför. Vilka problem det skapar har vi diskuterat många gånger
            tidigare.
          </note>
          <note>
            Det går inte att jämföra amerikanska privata fonder med offentliga
            pensionsfonder i Sverige. Privatisera i stället AP-fonderna och
            genomför pensionsreformen, vilket vi vill. Då löses det problemet
            automatiskt. Men ni är uppenbarligen rädda för de privata premiereservfonderna.
            Genomför pensionreformen, lägg förslag i riksdagen! Vi har ju
            en uppgörelse sedan några år, men det är ni som inte klarar av
            att lägga fram ett förslag, med den osäkerhet det skulle skapa.
          </note>
          <note>
            Sedan talar Erik Åsbrink om en stark offentlig sektor. Men han
            säger inte ett ord om en stark privat sektor, den med människorna,
            hushållen och dem som driver företagen som skall ge de nya jobben.
            Den tycker han inte skall vara stark. Det är den offentliga sektorn
            som skall var stark, på begäran av framför allt
          </note>
          <note>
            Göran Persson och en del andra fundamentalister i regeringen.
            Det är den privata sektorn som är den mindre. Det är den sektorn
            som måste stärkas. Det är också den sektorn som skall ge jobben
            och skapa bättre förutsättningar för företagen.
          </note>
          <note>
            Det är ganska givet att det inte är en stimulans för mindre och
            medelstora företag att skärpa deras skatter, att återreglera arbetsrätten
            så att det blir svårare att anställa och för den delen att se
            till att de betalar sjuklöner under en längre period utan att
            få kompensation för det. Ni bedriver en politik som går i rakt
            motsatt riktning i förhållande till vad finansministern själv
            säger måste till. Ni erkänner själva att ni gör misstag.
          </note>
          <note>
            Utbildning och kompetensutveckling, säger finansministern. Visst,
            det behövs också. Varför då dra ned forskningen på det sätt som
            ni gör och som ett antal forskare protesterar mot?
          </note>
          <note>
            Slutligen, sysselsättningspolitiska åtgärder. Det är inte det
            som behövs. Det behövs nya riktiga jobb.
          </note>
          <note>
            Därför frågar jag: Är finansministern beredd att sänka skatten
            på arbete på det sätt vi moderater och numera också TCO kräver?
          </note>
          <note>
            Den sista frågan: Kan finansministern försvara att änkepensionerna
            sänks när LO får mer pengar med motsvarande belopp?
          </note>
          <note>
            Anf. 72 Finansminister ERIK ÅSBRINK (s)
          </note>
          <note>
            replik:
          </note>
          <note>
            Fru talman! När jag debatterar med Bo Lundgren brukar han ofta
            komma med citat från en rad olika socialdemokrater. Jag kan förstå
            det på ett sätt. Det är nog där debatten förs. Det finns inte
            så mycket att hämta ur den moderata fataburen. Jag har i varje
            fall inte hittat något, med undantag för ett enda citat som jag
            nu skall återge och där Carl Bildt hösten 1992
          </note>
          <note>
            talade om den moderatledda regeringens insatser i valutakrisen:
            Ett misslyckande är ett misslyckande.
          </note>
          <note>
            Det tycker jag är en bra karakteristik av den moderata politiken,
            inte bara hösten 1992 utan över huvud taget. Nu lovar jag att
            aldrig mer citera någon moderat politiker.
          </note>
          <note>
            I flera av de frågor som vi har diskuterat handlar det om att
            åstadkomma en folklig förankring. Det har inte Bo Lundgren någon
            stor förståelse för. Han har det inte när det gäller pensionsreformen.
            Jag är övertygad om att jag inte kan omvända honom på den punkten.
            Jag kan bara försäkra att för oss socialdemokrater är det viktigt,
            oundgängligt, att få en förankring och en förståelse när vi genomför
            stora genomgripande reformer som på ett avgörande sätt påverkar
            människorna för lång tid framöver. Så arbetar vi gentemot våra
            medlemmar och sympatisörer. I Moderata samlingspartiet gör man
            uppenbarligen inte det. Det är er sak, men för oss är det nödvändigt,
            och vi är beredda att ta den tid som krävs. En reform som inte
            bygger på en folklig förankring har inga utsikter att bli bestående.
            Detsamma gäller valutaunionen, som vi nyligen diskuterat i riksdagen.
            Vi genomför även där en omfattande sådan process innan vi slutligen
            tar ställning.
          </note>
          <note>
            Det skäms vi inte för. Tvärtom är det nödvändigt.
          </note>
          <note>
            Jag konstaterar att den senaste opinionsmätning som gjorts visar
            att en majoritet av Moderaternas egna sympatisörer är emot en
            svensk anslutning till valutaunionen. Det hindrar inte Bo Lundgren,
            Lars
          </note>
          <note>
            Tobisson och andra från att oförtrutet gå vidare. Det spelar
            ingen roll vad era sympatisörer tycker, för ni arbetar inte på
            det sättet. Där är en väldig skillnad mellan oss.
          </note>
          <note>
            Jag får på nytt höra vikten av att föra företagsvänlig politik.
            Där uttalar sig Bo Lundgren med total brist på erfarenhet från
            att ha arbetat inom den sektorn. Jag har åtminstone arbetat där
            några år, Bo Lundgren. Jag har ett litet hum om villkoren och
            hur det fungerar.
          </note>
          <note>
            Bo Lundgrens erfarenheter begränsar sig till att skriva moderata
            pamfletter, väldigt långt ifrån den verklighet som företagen befinner
            sig i.
          </note>
          <note>
            När det gäller kapitalbildningen är det oerhört viktigt att inte
            bara utländska pensionsfonder, amerikanska och andra, kan köpa
            aktier i svenska företag.
          </note>
          <note>
            Det gör de i växande utsträckning. Jag tycker att det är oerhört
            märkligt att vi inte tillåter våra egna pensionsfonder göra detsamma.
            Jag tänker verka för en reform av fondsystemet så att vi öppnar
            den möjligheten, gärna tar flera fonder som är oberoende av varandra
            för att få en mångfald på det området, vilket kan bidra till att
            vi får en ökad avkastning på pensionspengarna. Vad är det för
            fel med det i fråga om
          </note>
          <note>
            ATP-medlen när detta eftersträvas av Moderata samlingspartiet
            i andra sammanhang? Varför skall vi inte få så bra avkastning
            som möjligt på de pengar som är investerade i AP-fonderna?
          </note>
          <note type="speaker">
            Anf. 73 BO LUNDGREN (m) replik:
          </note>
          <note>
            Fru talman! Det var bra att den borgerliga regeringen, för att
            hjälpa förre skatteministern Erik Åsbrink, gav honom jobbet i
            Vasakronan så att han kunde skryta med det. Men jag tror inte
            att man lär sig speciellt mycket av småföretagens villkor om man
            förvaltar statliga fastigheter under några år. Innan jag kom in
            i politiken på heltid drev jag skogsbruk, men det räknas kanske
            inte för Erik Åsbrink men möjligen för era samarbetspartner i
            det sammanhanget. Jag tycker att det är litet svagt när vi diskuterar
            frågan om människor som mår dåligt, en arbetslöshet som håller
            på att permanentas på hög nivå. Vi diskuterar hur människor mår
            dåligt och hur vi andra måste betala det. Vi talar om låginkomsttagare
            och bidragsberoende. Och så håller Erik Åsbrink, landets finansminister,
            på med sådana pajaskonster i riksdagen!
          </note>
          <note>
            Det är viktigt att få folklig legitimitet för den politik man
            för. Det är givet. För att få den legitimiteten krävs det att
            man faktiskt själv är beredd att stå upp för vad man tycker, om
            man nu tycker någonting. Jag tycker att vi skall gå in i valutaunionen.
            Jag pläderar för det på moderata möten, i skolor och litet varstans.
          </note>
          <note>
            Jag förklarar sorgfälligt varför jag gör det.
          </note>
          <note>
            Erik Åsbrink tar inte ställning. Han gömmer sig och leder inte
            debatten. Det tycker jag är synd.
          </note>
          <note>
            Men då kvarstår det en fråga. De nya jobben skall ju komma från
            den privata sektorn. Här talar Erik
          </note>
          <note>
            Åsbrink inte särskilt mycket om vad han vill göra.
          </note>
          <note>
            Han erkände indirekt att man har genomfört stora skattehöjningar
            och återregleringar och därmed skapat försämrade förutsättningar.
            Sedan har man försiktigt rättat till en del problem på ytan, men
            detta har man finansierat med andra skattehöjningar. Det är därför
            som småföretagarna är bekymrade.
          </note>
          <note>
            TCO har konstaterat bl.a. att skatten på arbete är alldeles för
            hög. Fullt finansierade skattesänkningar på arbete skulle kunna
            ge förutsättningar för nya jobb.
          </note>
          <note>
            Jag vill återigen fråga Erik Åsbrink om han är beredd att genomföra
            sådana skattesänkningar. Om han vill göra det finns det en majoritet
            för detta. Sedan måste fråga ännu en gång, eftersom det är väsentligt:
            Hur kan Erik Åsbrink lägga fram förslag till riksdagen som går
            ut på att änkepensionerna skall minskas och bidragen till LO skall
            ökas i motsvarande mån?
          </note>
          <note>
            Anf. 74 Finansminister ERIK ÅSBRINK (s)
          </note>
          <note>
            replik:
          </note>
          <note>
            Fru talman! När det gäller valutaunionen säger Bo
          </note>
          <note>
            Lundgren att han är ute på möten och pläderar för ett svenskt
            inträde. Uppenbarligen sker detta inte med någon större framgång,
            eftersom stödet i Moderata samlingspartiet tydligen minskar undan
            för undan så att det nu är en majoritet som är emot den officiella
            partilinjen. Vi vår väl se vad de fortsatta pedagogiska ansträngningarna
            leder till. Det är möjligt att de sista resterna av stöd för valutaunionen
            försvinner.
          </note>
          <note>
            Bo Lundgren talade om lönebildningen. På andra områden talar
            ju moderaterna om att staten inte skall lägga sig i och styra
            och ställa, utan man skall lämna till andra krafter att ta ansvar.
            Men det gäller uppenbarligen inte lönebildningen. Där skall staten
            klampa in med full styrka och man skall göra det på ett ensidigt
            sätt: Man skall ta löntagarna i örat och försvaga deras ställning
            på arbetsmarknaden. Detta är i klartext vad Bo Lundgren efterlyser.
            Jag kan försäkra att det är en utomordentligt usel metod att reformera
            lönebildningen på. Är det någonting som med säkerhet leder till
            kaos så är det att gå fram på det moderata sättet. Vi vet att
            ni kan åstadkomma kaos. Det gjorde ni i statsfinanserna. Ni är
            säkert också kapabla att göra det när det gäller lönebildningen.
          </note>
          <note>
            Ifråga om arbetslösheten, Bo Lundgren, så var det under den tid
            som han satt i regeringen som vi tappade bort emot en halv miljon
            jobb i Sverige. Det är nu vår svåra uppgift att återupprätta den
            fulla sysselsättningen och skapa nya jobb.
          </note>
          <note>
            När den moderatledda regeringen styrde 1991-
          </note>
          <note>
            1994 fick vi skenande budgetunderskott, massarbetslöshet, ökade
            klyftor, stigande räntor och ras i investeringarna. Bo Lundgren
            var ansvarig för den politiken. Men han har inte lärt sig någonting
            och han har inte förstått någonting. Det är samma recept nu som
            då: stora ofinansierade skattesänkningar, favörer till de välbeställda,
            försvagning av löntagarnas rättigheter
          </note>
          <note>
            - alltså same procedure as last year.
          </note>
          <note>
            Om det brinner i ett hus skulle ingen komma på att anlita pyromanen
            för att leda släckningsarbetet. Min fråga, som Bo Lundgren inte
            kan svara på i dag men som får bli hängande kvar här i luften,
            är: Varför skulle samma moderata politik som förde Sverige in
            i krisen nu plötsligt leda oss ur krisen?
          </note>
          <note type="speaker">
            Anf. 75 ANNE WIBBLE (fp) replik:
          </note>
          <note>
            Fru talman! Historiebeskrivning är uppenbarligen en av Erik Åsbrinks
            absolut svagaste grenar. Jag vill bara påminna om två enkla faktum.
          </note>
          <note>
            När den borgerliga regeringen överlämnade regeringsmakten tillkom
            ca 1 000 arbeten i veckan. I dag efter två års socialdemokratisk
            regeringstid försvinner arbeten. Man bör hålla detta i minnet.
          </note>
          <note>
            Årets bugetproposition innehöll två nyheter. Den ena gällde budgetprocessen,
            som nu har saboterats under riksdagsbehandlingen i form av nya
            påslag i akassan och andra tillbakadraganden som det mumlas om.
            Den andra nyheten var att budgetpropositionen gavs ut på cd-skiva.
            Det var ju roligt och bra. Jag undrar om försäljningen har gått
            något vidare.
          </note>
          <note>
            Jag vill kommentera Erik Åsbrinks tio punkter.
          </note>
          <note>
            Trots att han försöker att spjälka upp regeringens politik är
            ändå huvudintrycket att det saknas ett genomtänkt program för
            hur man skall uppmuntra kreativa företagare. Huvudintrycket av
            hela denna debatt är att regeringen är på reträtt. Man har misslyckats
            med den viktigaste uppgiften, nämligen att skapa förutsättningar
            för flera arbeten. Där talar verkligheten sitt tydliga språk.
          </note>
          <note>
            Låt mig kommentera några av punkterna.
          </note>
          <note>
            Man skall börja amortera på statsskulden. Ja, det är inte dumt
            alls. Men tyvärr är det Erik Åsbrinks egna kolleger som är de
            som i första hand redan -
          </note>
          <note>
            flera år innan det är aktuellt att börja med att amortera
          </note>
          <note>
            - har börjat resa krav på att kommande överskott skall användas
            till än det ena och än det andra. Det finns inga sådana krav från
            riksdagen, möjligtvis med undantag från Vänsterpartiet. Kraven
            på att man skall göra av med pengar kommer ju från Erik Åsbrinks
            egna kolleger. Så jag utgår ifrån att en del av hans anförande
            riktades till dem.
          </note>
          <note>
            Sedan kommer Erik Åsbrink så småningom in på småföretagen, och
            det var ju roligt att de fanns med listan. Men han formulerar
            sig som att sänkta skatter skulle vara en förmån till småföretagen.
            Det låter som att det rörde sig någonting otillbörligt som de
            skulle försöka att lura till sig på ett sniket sätt. Men företagarna
            gör ju en väldigt stor nytta för hela samhällsekonomin. Det är
            vår uppgift att försöka att skapa sådana villkor att de får möjlighet
            att driva sina företag på ett sätt som är till nytta för hela
            samhället, inte minst vid tillkomsten av nya arbeten. Det kan
            alltså inte vara fråga om någon förmån eller favör, som det talades
            om i replikskiftet med Bo Lundgren. Det bygger på tanken att alla
            skatter och inkomster egentligen är statens egendom och sedan
            är det någon som får tillbaka någon liten favör. Det är ett väldigt
            konstigt synsätt som nog är ganska skadligt för landet.
          </note>
          <note>
            Lönebildningen var också med på Erik Åsbrinks lista. Där förefaller
            han att tycka att om man har någon annan åsikt än regeringen -
            som skjuter över hela ansvaret på parterna - då är man för häftiga
            inkomstpolitiska ingrepp. Det är ju inte sant. Erik Åsbrink vet
            faktiskt bättre än så. Lönebildningen påverkas av de institutionella
            regelsystem som beslutas här i riksdagen. Det är klart att vi
            har en skyldighet att ändra på dessa så att förutsättningarna
            för lönebildningen blir bättre, vilken t.o.m. enligt LO totalt
            har misslyckats.
          </note>
          <note>
            Ansvaret för att skapa dessa förutsättningar ligger här i riksdagen.
            Och förslag bör komma från regeringen, men ni vågar inte.
          </note>
          <note>
            Listan är behäftad med stora brister. Den bekräftar huvudintrycket,
            nämligen att regeringen är på reträtt och att den har misslyckats
            med huvuduppgiften att skapa förutsättningar för fler arbeten.
          </note>
          <note>
            Anf. 76 Finansminister ERIK ÅSBRINK (s)
          </note>
          <note>
            replik:
          </note>
          <note>
            Fru talman! Regeringen är på reträtt, sade Anne
          </note>
          <note>
            Wibble. Det program som jag har redogjort för och som ingalunda
            är något heltäckande program innehåller en rad åtgärder som kräver
            en fortsatt socialdemokratisk regering och ett fortsatt gott samarbete
            mellan socialdemokraterna och Centern för att det skall kunna
            genomföras. När misstroendeförklaringen är nedröstad i morgon
            utgår jag ifrån att vi fortsätter vårt arbete, och vi kommer att
            vidta de åtgärder som är till gagn för människorna i det här landet.
            Dessa åtgärder leder till att fler människor får jobb, att vi
            får fler företag och till att företagen kan bygga ut och investera.
            Så det är inte fråga om någon reträtt. Det är tvärtom en framåtsyftande
            offensiv politik som vi vill föra.
          </note>
          <note>
            Sedan kommer den trista konsten att ljuga med statistik som både
            Anne Wibble och andra företrädare för den tidigare regeringen
            excellerar i. Det var ingen lysande facit, Anne Wibble. Men visst
            går det att plocka ut någon mikroskopiskt kort tidsperiod - några
            veckor i slutet av valperioden - och hitta några kurvor som pekar
            uppåt. Men faktum kvarstår: Under de tre år som Anne Wibble satt
            med i regeringen försvann nästan en halv miljon jobb. Det är bara
            att läsa innantill i statistiken. Och detta ändras inte av om
            kurvan gick uppåt en kortare tid under den treårsperioden.
          </note>
          <note>
            Men jag kan ta upp ett annat exempel på någonting som gick upp
            under slutet av mandatperioden och som Anne Wibble gärna uppehåller
            sig vid.
          </note>
          <note>
            Låt oss titta på vad som hände med räntorna i
          </note>
          <note>
            Sverige efter att Anne Wibble lade fram sin kompletteringsproposition
            våren 1994 - detta kapitulationens och uppgivenhetens dokument,
            denna slutliga bekräftelse på att den borgerliga regeringen totalt
            hade tappat kontrollen över statsfinanserna.
          </note>
          <note>
            Räntorna steg på med 4 % på några månader. Det var slutbetyget
            på den finanspolitik som Anne Wibble var ansvarig för.
          </note>
          <note>
            Vi har diskuterat vad som skall ske med överskottet i statsfinanserna
            när det uppkommer. Jag kan bara konstatera att den socialdemokratiska
            regeringen naturligtvis är enig om den politik som vi har presenterat
            i finansplanen. Vi arbetar för ett överskott efter
          </note>
          <note>
            1998.
          </note>
          <note>
            Anne Wibble sade att det inte har kommit några krav på att spendera
            detta överskott från de andra partierna. Nej, jag skulle inte
            vilja beskriva det så.
          </note>
          <note>
            Kraven som framförts här i kammaren på ofinansierade skattesänkningar
            och utgiftsökningar omöjliggör varje chans att nå ett överskott
            i statsfinanserna.
          </note>
          <note>
            Ser man på tiden från den förra borgerliga regeringsperioden
            står det klart att det inte är överskott i statsfinanserna som
            är problemet utan galopperande underskott.
          </note>
          <note>
            Anne Wibble sade att hon inte vill ha någon statlig inkomstpolitik,
            men hon vill in och ändra i regelsystemet. Det är naturligtvis
            inte omöjligt att vi skall ändra i regelsystemet någon gång i
            framtiden. Men det är viktigt att göra det i rätt ordning och
            på rätt sätt samt att eftersträva en bred förankring. Lagstiftningsåtgärder
            av den typ som Anne Wibble och hennes kamrater i Moderata samlingspartiet
            vill ha försämrar ensidigt villkoren för löntagarna och de fackliga
            organisationerna. Det underlättar inte lönebildningen i
          </note>
          <note>
            Sverige. Det försämrar lönebildningen och skapar kaos på arbetsmarknaden.
          </note>
          <note type="speaker">
            Anf. 77 ANNE WIBBLE (fp) replik:
          </note>
          <note>
            Fru talman! Att vänta och se har var temat i några av finansministerns
            inlägg både i medierna och tidigare i riksdagen. Det var också
            huvudintrycket av det han sade nu. Finansministern sade att det
            kanske ligger något i en del av de förslag som har framförts,
            men de skall genomföras någon gång i framtiden.
          </note>
          <note>
            Jag tror att det beror på att man inte vågar nu. Det är så komplikationsfyllt
            och strider så mycket mot de gamla socialdemokratiska traditionerna,
            att man hellre offrar många arbetslösa nu. Man offrar hellre möjligheten
            att komma till rätta med arbetslösheten nu i avvaktan på att kanske
            komma någonstans så småningom.
          </note>
          <note>
            Den olika punkterna i politiken innebär en osäkerhet i förutsättningarna.
            Det råder osäkerhet kring förslaget om pensionerna, som man har
            försökt att förankra i sju år sedan utredningen först var klar.
            I
          </note>
          <note>
            fråga om lönebildningen skall man vänta och se. Småföretagen
            skall få offensiva, framåtsyftande åtgärder -
          </note>
          <note>
            det blir väl en ännu längre sjuklöneperiod. Det är den tolkning
            man måste göra av det Erik Åsbrink säger.
          </note>
          <note>
            Det finns också en osäkerhet om energipolitiken och om politiken
            gentemot EU och valutaunionen. I den frågan försöker man föra
            en debatt utan att ha någon åsikt. Det finns alltså väldigt mycket
            osäkerhet.
          </note>
          <note>
            Jag tror också att AP-fondsförslaget skapar osäkerhet. Om det
            skall vara förenligt med pensionsreformen betyder det att tillgångarna
            minskar framöver.
          </note>
          <note>
            Först skall man köpa en massa aktier och förstatliga stora delar
            av svenskt näringsliv, och sedan skall man sälja ut dem igen.
            Det skapar ganska stora problem.
          </note>
          <note>
            Det kännetecknas inte precis av någon stabilitet.
          </note>
          <note>
            Jag tycker att det är bekymmersamt att Erik Åsbrink och hans
            partivänner är så låsta i gammal dogmatism att man inte förmår
            ta till sig något så när tänkvärda synpunkter på hur man kan uppmuntra
            företagsamhet och nya arbeten i Sverige. Därför kommer vi att
            ha kvar en arbetslöshet på 13 %.
          </note>
          <note>
            Anf. 78 Finansminister ERIK ÅSBRINK (s)
          </note>
          <note>
            replik:
          </note>
          <note>
            Fru talman! Anne Wibble påstår att det socialdemokratiska kännetecknet
            är att vänta och se. Jag tycker att det är en utomordentligt dålig
            beskrivning av vad vi gör.
          </note>
          <note>
            Säga vad man vill om budgetsaneringen, men inte har det varit
            att vänta och se som har präglat den socialdemokratiska politiken
            i arbetet med att röja upp i det konkursbo som fanns för bara
            två år sedan.
          </note>
          <note>
            Av andra talare här i kammaren har vi ju fått kritik för att
            det har gått för fort, att det gick fel och att allt möjligt var
            olämpligt. Man kräver att vi skall riva upp och ändra.
          </note>
          <note>
            Jag kan försäkra Anne Wibble att vi besitter all erforderlig
            handlingskraft, inte bara för att genomföra budgetsaneringen -
            den skall fullföljas och den skall vi slå vakt om - utan också
            för att genomföra alla andra åtgärder som krävs för att vi skall
            klara att återskapa full sysselsättning i landet. Ett första,
            viktigt och stort steg är att halvera arbetslösheten till år 2000.
          </note>
          <note>
            Jag och Jan Bergqvist har redojort för en lång rad insatser,
            inte bara sådana vi redan har beslutat om och som successivt kommer
            att träda i kraft. Vi har också redogjort för ytterligare insatser
            som vi avser att göra och som kommer att skapa flera jobb i Sverige
            och förbättra förutsättningarna för inte minst de små företagen.
            De kommer att bidra till en bättre riskkapitalförsörjning och
            mycket annat som är nödvändigt för att få den positiva utveckling
            som vi eftersträvar.
          </note>
          <note>
            Vi har all erforderlig handlingskraft, var övertygad om den saken.
          </note>
          <note type="speaker">
            Anf. 79 JOHAN LÖNNROTH (v) replik:
          </note>
          <note>
            Fru talman! Det var ett bra besked från Erik Åsbrink att han
            och hela regeringen tar jämställdheten på största allvar. Jag
            är övertygad om att vi i finansutskottet noga kommer att följa
            upp detta.
          </note>
          <note>
            Eftersom Erik Åsbrink talade om lönebildningens betydelse skulle
            jag skulle vilja fråga om innebörden i det utspel som Jörgen Andersson
            gjorde häromdagen.
          </note>
          <note>
            Det stora gap som i dag finns mellan behov och resurser i kommuner
            och landsting skall man kunna klara av genom ett tillskott av
            pengar. Dessa pengar skall man, såvitt jag förstod det, få fram
            genom en minskning av lönekraven i den offentliga sektorn.
          </note>
          <note>
            I så fall får man vara rädd för att det går ut över t.ex. den
            kvinnliga vårdpersonal som redan i dag är alltför dåligt avlönad.
            Jag skulle gärna vilja veta hur
          </note>
          <note>
            Erik Åsbrink tänker sig att klara den finansieringen.
          </note>
          <note>
            Det är riktigt, som Erik Åsbrink säger, att det krävs en stark
            offentlig ekonomi. Men det räcker inte med en låg skuld. Det behövs
            också tillgångar. De
          </note>
          <note>
            142 000 kronorna i skuld per invånare motsvaras av en flera gånger
            större privat nettotillgång per innevånare. Det finns också stora
            offentliga tillgångar. Nettoskulden i Sverige ligger mycket bra
            till i ett internationellt perspektiv.
          </note>
          <note>
            Mot den bakgrunden är det egentligen mycket märkligt att Erik
            Åsbrink är så ivrig att sälja ut de offentliga tillgångarna. Vi
            behandlar i dag ett förslag som kan komma att innebära att de
            stora bankerna styckar Stadshypotek, vilket kommer att försvaga
            det politiska inflytandet över denna starkt monopoliserade marknad
            och försvaga konkurrensen.
          </note>
          <note>
            Det är inte bara USA-fonderna - jag föredrar att kalla dem lata
            kapitalister - utan även mängder av finansknuttar som har trängt
            ut de gamla kapitalistiska industrialisterna. Det är bra att Erik
            Åsbrink nu tänker sig att AP-fonderna skall kunna spela en större
            roll.
          </note>
          <note>
            Men vi har ju en djup, ekonomisk, demokratisk problematik i Sverige
            i dag, vilket speglas i förslaget om
          </note>
          <note>
            AP-fonderna.
          </note>
          <note>
            Vi har också frågan om premiereserverna i det nya pensionsförslaget.
            Om de skall privatiseras innebär det starkt ökad makt åt privata
            företag och privata kapitalintressen. Jag kan inte få det att
            riktigt gå ihop med Erik Åsbrinks förslag om att stärka AP-fondernas
            möjligheter.
          </note>
          <note>
            Det sker i dag en mycket intressant utveckling av kapitalismen,
            inte bara i Sverige. Det s.k. humankapitalet, alltså människornas
            kunskaper, spelar allt större roll jämfört med det materiella
            kapitalet. Kraven reses på att kapitalets diktatur i de privata
            företagen skall brytas och att man åter inom arbetarrörselsen
            skall väcka de gamla fina tankarna på ekonomisk demokrati. Det
            vore intressant att få höra finansministern säga någonting om
            denna problematik.
          </note>
          <note>
            Vill han verka för att de arbetande människorna skall få mer
            makt på kapitalägarnas bekostnad?
          </note>
          <note>
            Anf. 80 Finansminister ERIK ÅSBRINK (s)
          </note>
          <note>
            replik:
          </note>
          <note>
            Fru talman! Det finns ett något nymornat intresse hos de svenska
            bolsjevikerna för hypoteksinstitutens framtida utveckling på den
            svenska kreditmarknaden.
          </note>
          <note>
            Jag skall gärna diskutera den saken med Johan Lönnroth. Jag utgår
            från att riksdagen - i morgon, tror jag
          </note>
          <note>
            - fattar beslutet som öppnar möjligheten för staten att ta över
            ägandet av aktierna i Statshypotek från hypotekskassan och sedan
            kunna sälja dem till någon annan. Detta skall göras på det sätt
            som bäst gynnar de svenska skattebetalarna. Det är nämligen deras
            pengar det handlar om. Vi skall eftersträva att få så bra betalt
            som möjligt vid försäljningen. Vi skall samtidigt se till att
            vi upprätthåller en god konkurrens på området, och självfallet
            också att personalens intressen tas till vara på ett bra sätt
            inför den kommande omstruktureringen. Vi skall noga undersöka
            de olika alternativ som står till buds innan vi slutgiltigt bestämmer
            vilken affär som är den bästa sett från de svenska skattebetalarnas
            utgångspunkt.
          </note>
          <note>
            Johan Lönnroth talar om att den offentliga skulden många gånger
            om uppvägs av privata tillgångar.
          </note>
          <note>
            Självfallet är det på det sättet. Om det inte vore så skulle
            Sverige som nation inte ha några nettotillgångar över huvud taget
            - en förfärlig tanke. Men det är obalansen som är olycklig. Det
            är litet förvånande att
          </note>
          <note>
            Vänsterpartiet tydligen tycks vilja ha kvar den; en skuldsatt
            offentlig sektor och en rik privat sektor. Jag vill minska obalansen
            och minska på den stora skuldsättningen i den offentliga sektorn.
            Det är därför jag vill att vi skall börja amortera på statsskulden.
            Jag tror att det är oerhört viktigt att vi gör det. Det är också
            en maktfråga, Johan Lönnroth.
          </note>
          <note>
            Man har nämnt frågan om lönebildningen, och
          </note>
          <note>
            Jörgen Anderssons uttalande om lönebildningen i den offentliga
            sektorn - i kommuner och landsting i första hand. Självfallet
            vill vi ha en fungerande lönebildning både i den offentliga och
            i den privata sektorn. Där är
          </note>
          <note>
            Jörgen Andersson och jag helt överens. Löneutvecklingen skall
            naturligtvis inte vara sämre för de offentliganställda än för
            de privatanställda. Det handlar om ett ansvar som alla har - såväl
            i offentlig som i privat sektor, både arbetsgivare och fackliga
            organisationer
          </note>
          <note>
            - att få en bättre fungerande lönebildning än vi har haft i Sverige
            under lång tid. Den icke-fungerande lönebilden har ju i hög grad
            bidragit till stora problem. Den har slagit ut jobb och skapat
            en hög inflation.
          </note>
          <note>
            Nu har vi på annat sätt åstadkommit nollinflation i
          </note>
          <note>
            Sverige, och vi skall se till att vi kan behålla prisutvecklingen
            under de kommande åren på en mycket låg nivå. Då är det också
            nödvändigt att löneutvecklingen anpassas till detta. Vi skall
            ha höjda reallöner både i offentlig och privat sektor, men vi
            kan inte ha en löneutveckling som inte har någon kontakt med prisutvecklingen.
            Det kommer inte att fungera. Det handlar om en väl fungerande
            lönebildning på alla delar av arbetsmarknaden - inom såväl offentlig
            som privat sektor. Detta är en av de allra viktigaste uppgifter
            vi står inför. Vi måste klara den om vi skall klara sysselsättningen
            i framtiden. Jag hoppas att vi kan ena oss om detta.
          </note>
          <note type="speaker">
            Anf. 81 JOHAN LÖNNROTH (v) replik:
          </note>
          <note>
            Fru talman! När Erik Åsbrink började tala om bolsjeviker väntade
            jag mig nästan att han skulle säga någonting om att bolsjevikerna
            åtminstone skapade stabilitet i det gamla Sovjetunionen, men att
            det nu är oordning i Ryssland och ordning i Kina. Men det var
            inte det som han sade.
          </note>
          <note>
            Vänsterpartiet anser i likhet med regeringen att det krävs en
            stark offentlig ekonomi, och gärna offentliga överskott. Men detta
            kan åstadkommas på två olika sätt. Vänsterpartiet vill ha en stark
            offentlig sektor som har stora offentliga tillgångar för att kunna
            utöva den politiska makt som krävs för att kunna genomföra en
            progressiv ekonomisk politik. Men vad regeringen håller på att
            göra, Erik Åsbrink, är att skapa överskottet genom att trappa
            ned både skulderna och tillgångarna, och anpassa den offentliga
            sektorns storlek till de förhållanden som råder i de flesta EU-länder.
          </note>
          <note>
            Vi har i dag en utveckling som är mycket oroande.
          </note>
          <note>
            Som jag redan har sagt, trängs gamla kapitalistiska industrialister
            ut av nya finansägare utan något som helst långsiktigt ägaransvar
            och utan några som helst konkreta idéer om hur produktionen långsiktigt
            skall utvecklas. Jag saknar över huvud taget idéer från Erik
          </note>
          <note>
            Åsbrink och regeringen om hur man skall komma till rätta med
            dessa problem.
          </note>
          <note>
            Förslaget om att ge AP-fonderna vidgade möjligheter är bra. Men
            hur tänker sig Erik Åsbrink att det offentliga skall kunna ta
            det långsiktiga ägaransvaret och stärka den ekonomiska demokratin?
            Regeringen är helt tyst på den punkten.
          </note>
          <note>
            Anf. 82 Finansminister ERIK ÅSBRINK (s)
          </note>
          <note>
            replik:
          </note>
          <note>
            Fru talman! Detta är en mycket intressant debatt, som är svår
            för mig att klara ut på de två minuters taletid jag har kvar.
          </note>
          <note>
            Jag hör till min glädje att även Johan Lönnroth vill ha överskott
            i de offentliga finanserna. Det var bra att han sade det. Tyvärr
            motsvaras det inte av den politik
          </note>
          <note>
            Vänsterpartiet står för här i riksdagen, där partiet går emot
            åtgärder för att sanera statsfinanserna. Det blir inga överskott
            om Vänsterpartiet får råda. Vänsterpartisterna får i stället förlita
            sig på att Socialdemokraterna får råda, så att de kan vara och
            glädja sig åt de överskott som uppkommer om några år.
          </note>
          <note>
            Johan Lönnroth vill ha tillräckligt stora offentliga tillgångar.
            Ja, just det - men det får man inte om man fortsätter att ha stora
            underskott. Då gröper man i stället ur, och måste antingen avyttra
            tillgångar, öka på skulderna eller bådadera. Då försvagar man
            den offentliga sektorns förmögenhetsställning ytterligare.
          </note>
          <note>
            Att sälja ut Statshypotek innebär inte att statens förmögenhetsställning
            försämras. Vi avyttrar en tillgång, men vi får betalt för den.
            Och jag vill ha så bra betalt som möjligt. Staten blir inte fattigare
            på kuppen.
          </note>
          <note>
            Johan Lönnroth saknar de gamla industrikapitalisterna. Jag skulle
            nästan kunna instämma i det. Det kanske vore bra om vi behöll,
            och t.o.m. fick något fler, gammaldags industrikapitalister i
            stället för moderna tiders finanskapitalister. Men hur skall vi
            åstadkomma detta? Vi är överens om att AP-fonderna skall få större
            möjligheter, men vi är nog också överens om att det inte är någon
            lösning på just det här problemet.
          </note>
          <note>
            Jag föreslår att Johan Lönnroth och jag vid något annat tillfälle
            sätter oss och diskuterar hur vi skall åstadkomma detta. Min taletid
            räcker inte till för att lösa problemet.
          </note>
          <note type="speaker">
            Anf. 83 ROY OTTOSSON (mp) replik:
          </note>
          <note>
            Fru talman! Det är 33 dagar kvar till julafton. Men ändå tycker
            jag att Erik Åsbrink i slutet av sitt huvudanförande lät litet
            grand som jultomten. Han talade om hur fantastiskt bra allting
            är. De rosenröda kulisserna kom upp igen. Det lät ungefär som
            när
          </note>
          <note>
            Göran Persson höll sin regeringsförklaring i början på hösten.
          </note>
          <note>
            Jag tycker att popcornliknelsen som Erik Åsbrink använde är rätt
            träffande. Men vilka är det som sätter i gång detta? Jo, det är
            socialdemokraterna själva. De börjar nu tala om att "nu har vi
            klarat det här", trots att vi kör med ett jättestort underskott
            i år, och ett stort underskott även nästa år. Vi har fortfarande
            kraftigt växande statsskuldsräntor. Vi är inte alls färdiga. Det
            sade faktiskt också Erik Åsbrink inledningsvis i sitt anförande.
            Men popcorneffekten kommer ju sig av att regeringen själv går
            ut och säger att
          </note>
          <note>
            "nu har vi klarat det här". Det är faktiskt några år kvar innan
            man kan säga så. Det kanske skulle vara befogat att regeringen
            lät bli att dra på allt för mycket om hur bra man har lyckats
            innan man faktiskt har rott det hela i hamn.
          </note>
          <note>
            Miljöpartiet har i viss mån medverkat till konsolideringen och
            budgetsaneringen. En viktig del i det arbetet har från vår sida
            varit inte bara att få ned arbetslösheten - det är ju inte så
            bara utan en huvuduppgift - utan också att få ned miljöskulden.
            Det diskuterade vi mycket under de dagar då vi kom överens om
            konvergensprogrammet, som nu lämnas in till
          </note>
          <note>
            EU-kommissionen. Där skrev man in inte bara själva budgetkonsolideringen,
            utan också att arbetslösheten samtidigt skall ned. På miljöområdet
            skrev man dessutom in att vi skall klara miljöproblemen och att
            det inte får byggas upp en miljöskuld när vi nu genomför en budgetsanering.
          </note>
          <note>
            I anslutning till både vårbudgeten och höstbudgeten skall konvergensprogrammets
            utveckling redovisas. Där redovisas de ursprungliga konvergenskraven
            och arbetslösheten. Men när det gäller miljön finns det inte någon
            redovisning över huvud taget. Man har helt enkelt struntat i en
            del av det egna, med andra partier överenskomna konvergensprogrammet.
          </note>
          <note>
            Inte nog med det. Tittar man i själva budgetpropositionen är
            det samma sak där. Det saknas en analys av vad detta har för effekter
            just på miljöskulden, trots att vi vet om att miljöskulden enligt
            de utredningar som tidigare gjorts byggs på för varje år. Det
            här är reella kostnader som vi måste betala. Vi gröper ju ur ekonomin,
            även på det här sättet.
          </note>
          <note>
            Det vore angeläget att få ett besked av finansministern om hur
            man tänker hantera detta. Skall man fortsätta att inte redovisa
            det som man i konvergensprogrammet säger att man skall klara av
            när det gäller miljön? Skall man också i fortsättningen underlåta
            att tala om miljöskulden eller något annat motsvarande begrepp?
          </note>
          <note>
            Fru talman! När det gäller utgiftsprioriteringarna blir jag något
            förbryllad. Man har gjort mycket dramatiska neddragningar just
            på miljöområdet. Samtidigt utvecklar man argumentationen om hur
            bra det är med gröna jobb. Det stämmer inte. Det behövs en kommentar.
            Vad vill regeringen egentligen?
          </note>
          <note>
            Anf. 84 Finansminister ERIK ÅSBRINK (s)
          </note>
          <note>
            replik:
          </note>
          <note>
            Fru talman! Roy Ottosson efterlyser en förbättrad miljöredovisning
            och hänvisar till konvergensprogrammet.
          </note>
          <note>
            Vi får väl ändå vara överens om att huvudsyftet med konvergensprogrammet
            är att redovisa i vilken mån och i vilken takt Sverige sanerar
            sin ekonomi och sina statsfinanser utifrån de mål som satts upp
            och utifrån de s.k. konvergenskraven. Det har vi åtagit oss att
            göra halvårsvis. Flera partier har ställt sig bakom detta, även
            Miljöpartiet. Och det tycker jag är bra.
          </note>
          <note>
            Vi har också visat att vi under den hittillsvarande tiden har
            fått en utveckling som är bättre än vad vi själva satte upp som
            mål. Det tycker jag är bra. Miljöpolitiken skall naturligtvis
            till allra största delen redovisas på annat sätt och i andra sammanhang.
            Jag kan försäkra att regeringen har mycket högt ställda ambitioner.
            Vi kommer att driva den politiken vidare, och vi kommer också
            att redovisa den offentligt.
          </note>
          <note>
            Jag fick till min förvåning höra att jag har agerat jultomte
            och utmålat allt i oerhört rosenröda färger.
          </note>
          <note>
            Det har jag inte gjort i den meningen att jag har delat ut en
            mängd presenter. Det är inte riktigt min stil. Jag är orolig för
            alla andra som delar ut presenter utan att ha klarat av betalningen.
            Mot detta riktade jag ett varningens ord. Därav popcornliknelsen.
            Jag sade att det är farligt när de här kraven kommer allt tätare.
            Det finns nämligen inga möjligheter att klara allt detta, med
            bibehållna starka statsfinanser och bibehållen sund samhällsekonomi.
            Reformer och förbättringar skall vi genomföra, men bara i den
            takt som vi har råd med. Reformer och välfärd som bygger på lån
            hos utländska bankirer, på sedelpressfinansiering eller på tomma
            löften uttalade i denna talarstol är ingenting värda. Det vet
            svenska folket. Jag tycker att vi skall avstå från den typen av
            julklappsutdelning.
          </note>
          <note>
            Jag har inte sagt att vi redan har genomfört budgetsaneringen.
            Vi är inte klara med den. Vi har nått mycket långt. Det sade jag,
            och det står jag för. Men vi har fortfarande ett underskott, och
            målet är inställt på att balans skall vara uppnådd om två år,
            1998.
          </note>
          <note>
            Därefter skall det uppstå ett överskott så att vi kan börja amortera
            av på statsskulden. Det är en mycket ambitiös uppgift. Jag tror
            att vi kan klara den. Men då måste vi ha kontroll över utvecklingen.
          </note>
          <note>
            Jag kan ersätta popcornliknelsen med en annan liknelse. Att hålla
            ordning på statens finanser och på samhällsekonomin är en uppgift
            som i viss mening aldrig kan avslutas. Det är som att hålla en
            cykel upprätt. Det gör man bara om man håller cykeln i rörelse
            framåt. Stannar man upp faller cykeln. Ser vi inte upp kan även
            de största framgångarna i saneringen av statsfinanserna, i återställandet
            av en stark samhällsekonomi, gå förlorade. Vi vet av bitter erfarenhet
            hur lätt det är och hur snabbt det går om man inte håller ordning
            och reda i statens finanser.
          </note>
          <note type="speaker">
            Anf. 85 ROY OTTOSSON (mp) replik:
          </note>
          <note>
            Fru talman! Det är bra att Erik Åsbrink inte agerar jultomte
            innan det finns något att dela ut. Det är utmärkt.
          </note>
          <note>
            Jag vill också instämma i att det bör bli ett överskott och att
            statsskulden måste ned. Men det gäller också miljöskulden.
          </note>
          <note>
            Jag ber finansministern att titta i det svenska konvergensprogrammet.
            Förutom Maastrichtkraven är det två krav till. De skall redovisas
            och klaras av när vi så småningom skall fatta beslut om detta
            i Sveriges riksdag - beslut om detta med EMU. Det är försummat.
          </note>
          <note>
            Jag beklagar det och tycker att ni borde skärpa er på den punkten.
          </note>
          <note>
            Jag vill ta upp en fråga till. Det rör naturligtvis arbetslösheten.
            När jag lyssnar på Erik Åsbrink verkar det som om han räknar med
            att det skall bli en så kraftig ekonomisk tillväxt att det i huvudsak
            löser problemet. Grunden skall vara tillväxten, och sedan finns
            det litet annat runt omkring som skall underlätta och snabba på
            utvecklingen.
          </note>
          <note>
            Men detta är orealistiskt. Produktivitetsutvecklingen gör ju
            att det blir färre jobb, trots att den ekonomiska aktiviteten
            ökar, trots att man bygger ut. Så många fler tjänstenäringar blir
            det inte heller.
          </note>
          <note>
            Det är väldigt svårt att föreställa sig hur så många jobb skall
            uppstå, om inte också arbetstiden sänks i takt med att produktiviteten
            ökar. Då måste man även titta på beskattningen av arbete. Det
            är naturligtvis orealistiskt att kräva att arbetstiden skall sänkas
            rakt av och att folk skall få kännas vid det som en rak lönesänkning.
            Det krävs att skatten på arbete sänks och att produktivitetsökningen
            tas ut i form av sänkt arbetstid. Då kan vi få fler arbetstillfällen.
          </note>
          <note>
            Regeringen borde tycka att det här är en väldigt bra idé och
            verka för den.
          </note>
          <note>
            Anf. 86 Finansminister ERIK ÅSBRINK (s)
          </note>
          <note>
            replik:
          </note>
          <note>
            Fru talman! Jag vill först säga att vi naturligtvis skall infria
            de utfästelser som har gjorts när det gäller konvergensprogrammet,
            inklusive redovisningen på miljöområdet.
          </note>
          <note>
            Roy Ottosson tar upp sitt favoritämne, förkortad arbetstid, och
            påstår att det är lösningen på våra problem. Jag har en annan
            uppfattning i den frågan. Jag tycker att Roy Ottosson i grunden
            har en mycket pessimistisk syn på möjligheterna att skapa nya
            arbetstillfällen. Mängden arbete är på något sätt given. Av någon
            underlig anledning är den givna mängden mycket mindre nu än vad
            den var för 5-6 år sedan.
          </note>
          <note>
            Det går inte att påverka mängden. Det går inte att öka den. Nu
            handlar det i stället om att dela på den lilla arbetsmängd som
            finns. Det handlar om att hela befolkningen skall dela på arbetslösheten.
          </note>
          <note>
            Jag tror inte att det är så. Jag är mer optimistisk.
          </note>
          <note>
            Det går att skapa mera arbete, om vi kan organisera vårt samhället
            och vår ekonomi bättre än vad vi uppenbarligen lyckas med i dag.
          </note>
          <note>
            Jag brukar ta ett konkret exempel för att visa att mängden arbete
            inte är given. Om jag jobbar en timme extra - det händer någon
            gång - så stjäl jag inte den timmen från någon departementssekreterare
            på
          </note>
          <note>
            Finansdepartementet som tvingas jobba en timme mindre. Det är
            precis tvärtom. När jag jobbar en timma extra sätter jag säkert
            25 departementssekreterare i mera arbete.
          </note>
          <note>
            Även om detta är en anekdotisk jämförelse, tror jag ändå att
            den bär en djup sanning inom sig. Det går att skapa mer arbete.
            Det går att sätta alla människor i arbete om vi organiserar vårt
            samhälle bättre. Det finns oändliga behov - och här kan man verkligen
            tala om oändliga - i vård, utbildning och omsorg. Det finns arbetsuppgifter
            som inte blir utförda. Låt oss se till att de blir utförda.
          </note>
          <note>
            Att korta arbetstiden är inte ett sätt att lösa våra sysselsättningsproblem.
            Det är någonting vi kan göra om vi vill ta ut en växande välfärd
            och växande inkomster på det sättet. Det kan vi diskutera, men
            det löser inte landets arbetslöshetsproblem.
          </note>
          <note type="speaker">
            Anf. 87 MATS ODELL (kd):
          </note>
          <note>
            Fru talman! Jag vill börja med att yrka bifall till reservationerna
            1, 4, 37 och 51, även om jag självfallet står bakom alla de kristdemokratiska
            och gemensamma reservationerna i betänkandet.
          </note>
          <note>
            Jag tänkte utgå från den intressanta tiopunktslistan som Erik
            Åsbrink drog här. En av punkterna var att vi skall ha en stark
            offentlig sektor. Den får inte bygga på tomma löften eller skuldsedlar.
          </note>
          <note>
            I går kom en rapport från Kommunförbundet,
          </note>
          <note>
            Kommunernas ekonomiska läge november 96. Där kan man läsa att
            kommunerna måste minska sina utgifter med drygt 13 miljarder kronor
            under åren
          </note>
          <note>
            1996-1999. Det leder till att antalet anställda måste minska
            med 40 000 under samma period.
          </note>
          <note>
            Jag vill inte vara polemisk, utan jag skulle vilja ha
          </note>
          <note>
            Erik Åsbrinks ärliga kommentar till detta. Finns det något vi
            kan göra gemensamt i denna kammare utöver att höja statsbidragen
            för att skapa en situation där denna trend kan brytas? Jag bortser
            från de retoriska slängarna om finansieringen av budgetalternativen.
            Vi har ju för övrigt gått igenom detta mycket noggrant med Finansdepartementet,
            och det är ett par punkter som de har invändningar emot. De kullkastar
            på intet sätt den stora bilden. Är det möjligt att åstadkomma
            ett trendbrott här och se till att vi verkligen klarar av vård
            och omsorg? Jag tror att det är någonting som svenska folket förväntar
            sig. Jag tror att folk är trötta på att höra den typ av replikväxlingar
            som vi har. Kan vi inte försöka komma till saken? Kan vi på något
            sätt hitta en metod att åstadkomma detta?
          </note>
          <note>
            En annan punkt är att vi skall genomföra en utbildnings- och
            kompetensrevolution. Men blir litet betänksam när man läser de
            599 forskarnas debattartikel. De ansåg väl närmast att den utbildnings-
            och kompetensrevolutionen borde börja på Utbildningsdepartementet.
            Det skulle vara intressant att höra en kommentar ifrån Erik Åsbrink
            även på den punkten.
          </note>
          <note>
            När det gäller detta att stimulera småföretagandet sade Erik
            Åsbrink någonting som jag tog fasta på.
          </note>
          <note>
            Han sade: Där har vi socialdemokrater kanske inte så lång tradition.
          </note>
          <note>
            Jag tror att det är rätt, och här har vi litet av pudelns kärna?
            Hur kan vi hjälpa er socialdemokrater att komma till rätta med
            den faktiskt ganska djupa misstro som finns ute, inte minst inom
            den offentliga sektorn, mot privata entreprenörer och mot enskilda
            initiativ på olika områden? Jag tror att det är ett av de stora
            problemen. Det är ett stor pedagogiskt problem.
          </note>
          <note>
            I det sammanhanget har ju Mona Sahlin försökt. Nu är hon själv
            borta ur bilden, men hon har ju å andra sidan blivit företagare.
            Jag såg i dag att hon kanske gör come back i politiken. Det finns
            kanske hopp i den delen.
          </note>
          <note>
            Anne Wibble var inne på att skattesänkningar betraktas som någon
            sorts förmåner när vi stimulerar småföretagen. Jag noterade att
            Erik Åsbrink sade att skattesänkningar är att berika sig själva
            med allmänna medel. Menade Erik Åsbrink verkligen detta? Eller
            -
          </note>
          <note>
            för att ställa en känd fråga - tar han tillbaka detta?
          </note>
          <note>
            Finns det inte en annan dimension att om man sänker skattekilar
            kan detta faktiskt leda till att arbetslösheten går ned och att
            vi klarar välfärden?
          </note>
          <note type="speaker">
            Anf. 88 Finansminister ERIK ÅSBRINK (s):
          </note>
          <note>
            Fru talman! Det är klart att man berikar sig med allmänna medel
            om Sveriges riksdag beslutar att ta ut vissa skatter för att finansiera
            vissa offentliga utgifter och det sedan kommer lobbyister som
            kräver förmåner för sig själva och sina egna grupper. Förmåner
            kan utgå både i form av sänkta skatter och ökade utgifter och
            därmed bidra till förstöringen av statsfinanserna med allt vad
            det innebär. Det är klart att man berikar sig med allmänna medel.
            Jag har inte sagt att alla inkomster tillhör staten. Det är en
            total missuppfattning. Men den här typen av intressepolitik som
            bara handlar om att utverka förmåner för sig själv och undergräva
            statsfinanserna är att berika sig med allmänna medel. Det står
            jag för. Jag tar inte tillbaka ett dugg av detta.
          </note>
          <note>
            Sedan tog Mats Odell upp den starka offentliga sektorn och vad
            vi kan göra för att undvika stora uppsägningar i kommuner och
            landsting. Nu skall man naturligtvis vara litet försiktig med
            att utan vidare skriva under på partsinlagor som kommer från
          </note>
          <note>
            Kommun- eller Landstingsförbunden. Det är partsinlagor. Det betyder
            inte att de är fel, men de skall naturligtvis granskas noga. Jag
            håller med om att det finns bekymmer på det här området. Därför
            är det en prioriterad uppgift att arbeta med detta och att försöka
            hantera de problemen så bra som möjligt. Vi kommer att återkomma
            i den frågan. Det kan jag försäkra.
          </note>
          <note>
            I morgon skall Mats Odell uppträda gemensamt med Moderaterna
            och Folkpartiet i en misstroendeförklaring, och Mats Odell har
            dessutom samregerat med dessa partier tidigare och kanske vill
            göra det igen. Är det inte litet besvärande att själv kräva ytterligare
            6,5 miljarder till kommunerna samtidigt som storebror, Moderata
            samlingspartiet, vill plocka av kommuner och landsting närmare
            8 miljarder kronor?
          </note>
          <note>
            Det skiljer ca 14 miljarder mellan er, plus eller minus.
          </note>
          <note>
            Det svarar väl mot ca 50 000 jobb ytterligare i kommuner och
            landsting. Hur skall ni hanterad det problemet? Skall ni vara
            släpjolle till Moderaterna här också? Det måste ni väl vara om
            ni skall kunna hålla sams i fortsättningen.
          </note>
          <note>
            Sedan blir jag naturligtvis mycket rörd över vänligheten att
            vilja hjälpa socialdemokratin att bli mer småföretagarvänlig.
            Jag är inte säker på att det var ett uttryck för en innersta önskan
            hos Kristdemokraterna och Mats Odell att hjälpa Socialdemokraterna
            att göra ökade inbrytningar i dessa led. Jag kan försäkra att
            vi klarar av det alldeles utmärkt själva utan någon assistans
            utifrån. Jag försökte ta upp detta på ett allvarligt sätt. Jag
            medgav att vi historiskt sett kanske har negligerat småföretagarna
            och deras speciella situation och tittat för mycket på stora företag
            och offentlig sektor. Utan att på något sätt överge vare sig stora
            företag eller offentlig sektorn är det ingen tvekan om att vi
            har en större insikt nu om vikten av att skapa bra villkor för
            små företag och för nyföretagande. Det kommer till uttryck i den
            politik vi för och i den politik som vi kommer att föra framöver.
            Det är ett uttryck för en genuin övertygelse. Jag tror att många
            av sysselsättningsproblemen skall lösas genom att vi ger bra betingelser
            för små företag så att de kan växa och genom att vi stimulerar
            fler människor att starta nya företag. Jag tror att detta är oerhört
            viktigt.
          </note>
          <note type="speaker">
            Anf. 89 MATS ODELL (kd):
          </note>
          <note>
            Fru talman! Det var intressant. Vår innersta önskan att hjälpa
            Socialdemokraterna handlar inte om att göra inbrytningar i småföretagarleden
            utan kanske om att skapa en ökad förståelse för att det här kan
            innebära att man får byta litet av det budskap och den huvudinriktning
            som man har haft tidigare. Det är där jag tror att den stora förändringen
            behöver ske. Det behövs en förståelse för att det här är svåra
            beslut som kanske har stått på plakat och banderoller på första
            maj. Man får förklara att vi kanske behöver göra vissa förändringar
            här om vi skall klara Sveriges stora strukturella problem.
          </note>
          <note>
            Hur är det att skriva en gemensam reservation med
          </note>
          <note>
            Moderaterna och Folkpartiet, när vi har olika uppfattning hur
            vi skall fördela resurserna? Jag har förklarat det tidigare för
            Jan Bergqvist. Vad det handlar om här är att vi har samma uppfattning
            om hur vi skall få fler och växande företag som kan anställa landets
            arbetslösa. Därigenom får vi mer resurser.
          </note>
          <note>
            Sedan har vi olika uppfattningar om hur de resurserna skall fördelas.
            Hur vi kristdemokrater vill fördela dem om vi får bestämma har
            vi visat i vårt budgetalternativ. Det innebär 6,5 miljarder mer
            i resurser till kommuner och landsting, inte genom höjda bidrag
            utan genom indirekta effekter, bl.a. genom förändringar av egenavgifterna.
          </note>
          <note>
            Detta är någonting som väljarna kommer att få ta ställning till
            i valet 1998. Den frågan är intressant. Vi har samma politik före
            som efter valet. Vi redovisar det. Det är fullt fritt för väljarna
            att välja mellan partierna. Jag tycker att Erik Åsbrink skall
            fundera på hur det är för Socialdemokraterna. Ni har bara en valsedel,
            och där skiljer det sig enormt före och efter valet.
          </note>
          <note>
            Det skulle vara slut på nedskärningarna. Nu genomlever vi de
            största nedskärningarna inom svensk sjukvård som Sverige någonsin
            har sett.
          </note>
          <note type="speaker">
            Anf. 90 Finansminister ERIK ÅSBRINK (s):
          </note>
          <note>
            Fru talman! Ni får ha hur många valsedlar ni vill för min del,
            Mats Odell. Men det var inte det frågan gällde. Jag frågade: Hur
            skall ni bära er åt när Kristdemokraterna vill ha mer pengar till
            kommuner och landsting och Moderaterna, som ni vill samregera
            med, vill ta bort en massa pengar från kommuner och landsting?
          </note>
          <note>
            Det är diametralt motsatta ståndpunkter. Det kan man inte släta
            över genom att säga att väljarna får bestämma på valdagen. För
            närvarande är det ungefär sex gånger så många som vill rösta på
            Moderaterna än som vill rösta på Kristdemokraterna. Oavsett hur
            de proportionerna ser ut - om det nu skulle råka bli en borgerlig
            regering i framtiden - måste man bestämma sig. Antingen ökar man
            resurserna eller så minskar man resurserna till kommuner och landsting.
          </note>
          <note>
            Efter att ha iakttagit Kristdemokraternas agerande i en rad olika
            sammanhang har jag aldrig kunnat upptäcka att ni fronderar mot
            Moderata samlingspartiet, utan tvärtom lägger ni er i kölvattnet.
            Ni är en släpjolle till den stora moderata båten och brukar i
            allmänhet hänga med på vad moderaterna föreslår.
          </note>
          <note>
            Den sannolika utgången av detta är, trots vad Mats
          </note>
          <note>
            Odell och hans partivänner säger i riksdagen i dag om ökade resurser
            till sjukvården och allt annat vackert, i realiteten - om den
            situationen skulle uppkomma - att ni ställer upp på de drastiska
            moderata nedskärningarna i kommuner och landsting som innebär
            att tiotusentals jobb försvinner och försämringar av vården, omsorgen
            och utbildningen. Det är vad det i realiteten handlar om.
          </note>
          <note>
            Skattefrågor
          </note>
          <note type="speaker">
            Anf. 91 KARL-GÖSTA SVENSON (m):
          </note>
          <note>
            Fru talman! En tredjedel av alla ensamstående föräldrar fick
            förra året socialbidrag. Två tredjedelar av alla unga mödrar under
            25 år mottog socialbidrag någon gång under 1995. När det socialdemokratiska
            regeringen beslutade att skjuta fram utbetalningen av barnbidrag
            sju dagar tvingades ännu fler barnfamiljer till socialkontoret.
            Längre än så här sträcker sig inte tryggheten i dagens Sverige.
          </note>
          <note>
            Höjda fastighetsskatter tvingar människor att avyttra bland det
            käraste de har, det egna hemmet. I
          </note>
          <note>
            kombination med sänkta bostadsbidrag kommer effekterna att bli
            förödande för många familjer.
          </note>
          <note>
            Jag glömmer inte den rara fiskarhustrun som inför skatteutskottet
            oroades inför att behöva lämna sin ö och sin trygga tillvaro för
            att fastighetsskatten stigit till för henne och hennes man oöverkomliga
            17 000
          </note>
          <note>
            kronor. Jag kommer heller aldrig att glömma hennes svar på den
            typiska socialistiska överhetsfrågan om de hade sökt bostadsbidrag.
            Jag citerar fritt ur minnet:
          </note>
          <note>
            "Vi är för stolta att söka bidrag. Vi vill klara oss på egen
            hand." Vad gör den röd-gröna majoriteten för att trygga tillvaron
            för dessa människor? Dessvärre ingenting.
          </note>
          <note>
            Inför valet 1994 utlovade socialdemokraterna att arbetslösheten
            snabbt skulle sjunka till 5 % om de fick möjlighet att regera.
            Vallöftet väckte naturligtvis en stark förhoppning hos många arbetslösa
            människor om ett riktigt jobb och därmed ökad trygghet. Nu ser
            vi resultatet. Arbetslösheten stiger. Otryggheten ökar.
          </note>
          <note>
            Så sent som i lördags stod det i en av Blekingetidningarna att
            23 % var utan ett riktigt jobb i mitt hemlän. Så såg det ut i
            lördags på BLT:s framsida, Inger
          </note>
          <note>
            Lundberg. Det var 23 % som var utan eget jobb i
          </note>
          <note>
            Blekinge län.
          </note>
          <note>
            Varför har det blivit så här? Varför tvingas människor att flytta
            från hus och hem? Varför ökar bidragsberoendet? Varför stiger
            arbetslösheten?
          </note>
          <note>
            En av de viktigaste orsakerna är det mycket höga skattetrycket
            och de enorma skattehöjningar på drygt
          </note>
          <note>
            80 miljarder kronor som regeringen med hjälp av
          </note>
          <note>
            Vänstern och Centern genomfört sedan regeringsskiftet.
          </note>
          <note>
            Dessa skattehöjningar i kombination med minskade bidrag innebär
            att många hushåll drabbats dubbelt av den förda politiken. Det
            är i hög grad låg- och medelinkomsttagare som på detta sätt knips
            åt från två håll. De sitter uppenbarligen fast i ett skruvstäd.
            Bidragsberoendet har ökat markant.
          </note>
          <note>
            När individer och familjer hänvisas till bidrag för sin vardagsförsörjning
            saknar de verkliga möjligheter att själva förbättra sin situation.
            En ökad egen insats omöjliggörs för en del av att de saknar arbete
            och för andra av att marginaleffekterna av en ökad arbetsinsats
            ofta är nästan konfiskatoriska.
          </note>
          <note>
            Socialstyrelsen har konstaterat att hushåll med socialbidrag
            i genomsnitt betalar nästan lika mycket skatt som de får i socialbidrag.
            Enligt dess utvärderingar får ett hushåll med socialbidrag i genomsnitt
          </note>
          <note>
            21 000 kr i bidrag per år och betalar i genomsnitt
          </note>
          <note>
            23 000 kr i skatt.
          </note>
          <note>
            Vi har i vår partimotion, Att kunna leva på sin lön, visat att
            en vanlig familj med två barn, där mannen arbetar som metallarbetare
            och kvinnan är kommunalanställd på deltid får behålla 36 % av
            arbetsersättningar efter det att alla skatter är betalda. Den
            ensamstående mamman, med ett barn, som arbetar deltid och bor
            i hyreslägenhet får behålla 38 % av sin totala arbetsersättning.
            Skatten är sålunda den dominerande utgiften i ett normalhushåll.
            Den höga beskattningen leder till att allt fler blir beroende
            av offentliga bidrag, som i sin tur betalas av höjda skatter.
          </note>
          <note>
            Socialdemokraterna och Centern visar inga tecken på att ändra
            den skruvstädssituation som många svenskar hamnar i med dagens
            politik. Det finns således ingen som helst förståelse från dessa
            partiers sida att genom sänkta skatter förändra förutsättningar
            så att allt fler människor i vårt land kan leva på sin lön. Den
            uppvaktande fiskarhustrun från Stockholms skärgård får således
            inget stöd för att tillsammans med sin man själv forma sin livstillvaro.
            De tvingas antingen sälja eller sätta sig i skuld på ålderns höst
            för att betala skatten. Var finns den sociala tryggheten i Socialdemokraternas
            Sverige?
          </note>
          <note>
            Det är synnerligen anmärkningsvärt att Centern befäster det höga
            skattetrycket och inte ger någon egen signal vad partiet vill
            åstadkomma när det gäller inriktningen av skattepolitiken. Det
            enda Centern bidrar med är ytterligare skattehöjningar i form
            av ökade miljöskatter med 200 miljoner kronor. Att stärka den
            enskilde individen genom att denne skall få möjlighet att kunna
            leva på sin lön genom sänkta skatter synes även vara helt främmande
            för Centern.
          </note>
          <note>
            Enligt moderat uppfattning skall en politik som syftar till att
            skapa förutsättningar för att de flesta skall kunna leva på sin
            lön stå på två ben. Det ena är en aktiv skattesänkningspolitik
            som syftar till att växla lägre skatter mot minskat behov av bidrag
            och offentligt stöd. Det andra benet är reformer, bl.a. på skatteområdet,
            som syftar till att stärka tillväxtkraften i ekonomin så att den
            höga arbetslösheten kan pressas tillbaka och antalet människor
            som av andra skäl blivit helt beroende av det offentliga för sin
            försörjning minskar.
          </note>
          <note>
            Det långsiktiga målet måste vara att den som är i behov av bidrag
            och offentligt stöd inte skall betala skatt och att den som betalar
            skatt inte skall behöva bidrag. Det är ju helt orimligt att bedriva
            en politik som innebär att hushåll med socialbidrag i genomsnitt
            betalar nästan lika mycket skatt som de får i bidrag.
          </note>
          <note>
            Innan jag kommer in på de aktuella skatteförslagen vill jag fästa
            kammarens uppmärksamhet på vikten av att åstadkomma ett bättre
            företagarklimat som skall skapa förutsättningar för nya verkliga
            jobb i den privata sektorn.
          </note>
          <note>
            Som framgår av skatteutskottets yttrande till finansutskottet
            nämner den röd-gröna majoriteten icke med ett ord vilka effekter
            som de genomförda skattehöjningarna på ca 80 miljarder kronor
            kan ha på den rekordhöga arbetslösheten och på den, tyvärr, stigande
            arbetslösheten.
          </note>
          <note>
            Jag tycker mig också ha märkt en omsvängning av det politiska
            budskapet från regeringens sida. Det talas numera allt mindre
            om att de nya jobben finns i den privata sektorn, särskilt inte
            hos de små och medelstora företagen. Är det möjligen på det viset,
            Inger
          </note>
          <note>
            Lundberg, att den öppna arbetslösheten enligt gammal god socialdemokratisk
            sed skall halveras genom att gömmas i konstlade jobb inom den
            offentliga sektorn och i åtgärder i form av utbildning som i första
            hand beaktar volym i stället för kvalitet? Det leder till ännu
            högre skatter och till fler ofria människor som inte längre kan
            påverka sin egen situation.
          </note>
          <note>
            Bl.a. mot bakgrund härav är det förvånansvärt att
          </note>
          <note>
            Centern inte har någon mening om den framtida inriktningen av
            skattepolitiken när det gäller ett förbättrat företagarklimat.
            Centern har så fort tillfälle givits slagit sig för bröstet och
            uttalat vilket ansvar partiet tagit för en gynnsam ekonomisk utveckling.
            Men vad har ni egentligen gjort för att skapa förutsättningar
            för att förbättra ett företagarklimat och därmed nya riktiga jobb?
          </note>
          <note>
            Det är ofattbart att ni lydigt och snällt följt regeringens absurda
            förslag om att ställa krav på företagen att förskottsinbetala
            moms och förlänga sjuklöneperioden med ytterligare 14 dagar. Dessa
            två beslut är utan tvekan de som i hög grad satt sin prägel på
            det försämrade företagarklimatet.
          </note>
          <note>
            Det räcker emellertid inte med detta. Ni har också, utan att
            blinka, lagt er för kraven om att införa fastighetsskatt på industrifastigheter
            och återinföra fastighetsskatt på kommersiella lokaler. Ni har
            medverkat till en halvering av avdraget för representation. Ni
            har aktivt bidragit till att införa en produktionsskatt på el,
            vilket har lett till om inte uppsägningar så i varje fall varsel
            på Vargön Alloys. I Sundsvall har det också gått att se effekter
            av genomförda beslut.
          </note>
          <note>
            Ni har medverkat till en kraftigt höjd drivmedelsbeskattning
            avseende arbetsredskap. Ni höjer elskatten för ett mycket stort
            antal företag - samtliga Sveriges bönder får höjd elskatt med
            det förslag som nu ligger. Ni låter er styras av regeringen och
            dess tjänstemän när det gäller att införa moms på körkortsutbildning.
            Vem vill vara, eller bli, företagare under sådana premisser? Vilket
            ansvar tar ni för att återskapa det goda företagarklimat som fick
            sin pånyttfödelse under förra mandatperioden?
          </note>
          <note>
            Det höga svenska skattetrycket medför stora sociala problem.
            Det tar sig indirekt uttryck i att en svag ekonomisk utveckling
            och en hög arbetslöshet gör att många saknar ett riktigt arbete
            att försörja sig på och att reallöneutvecklingen för dem som har
            ett arbete blir svag.
          </note>
          <note>
            De höga skatterna får också stora direkta negativa konsekvenser
            för enskilda människor och familjer.
          </note>
          <note>
            Tillvaron blir otrygg för alla dem som tvingas till en tillvaro
            där varje krona går till att täcka nödvändiga utgifter och där
            inkomsten ofta inte räcker till. Socialbidragsberoendet ökar,
            och alltfler lever med marginaler som innebär att en oförutsedd
            större utgift kan innebära en katastrof.
          </note>
          <note>
            I syfte att lindra de negativa effekterna av den högskattepolitik
            som regeringen bedriver föreslår vi moderater sänkta skatter med
            65 miljarder som finansieras med konkreta besparingar.
          </note>
          <note>
            Det är viktigt att människor i ökande grad får möjlighet att
            leva på sin lön. Vi föreslår därför väsentliga skattesänkningar
            som primärt kommer lågoch medelinkomsttagare till del. Vi vill
            således bl.a.
          </note>
          <note>
            sänka egenavgifterna med 3,95 %, skapa utrymme för en sänkning
            av kommunalskatten med 2:50 per skattekrona genom att införa s.k.
            nationell skolpeng och därmed lyfta över finansieringsansvaret
            för grundoch gymnasieskolan till staten, höja grundavdraget till
          </note>
          <note>
            10 000 kr, införa ett extra grundavdrag på 10 000 kr per barn
            vid den kommunala beskattningen och slopa den allmänna löneavgiften.
            Vi vill att förslag om höjd skatt på el och fossila bränslen avslås.
            Vi vill sänka fastighetsskatten för bostäder samt återställa skattereformen.
          </note>
          <note>
            Detta betyder att det normalhushåll som jag inledningsvis talade
            om - Metallarbetaren, vars kvinna jobbar i kommunen - med våra
            förslag kommer att få sin skatt sänkt med drygt 2 000 kr per månad.
            För en ensamstående mamma sänks skatten med nästan en tusenlapp
            per månad.
          </note>
          <note>
            Våra åtgärder leder till att alltfler människor kan klara sig
            på lönen efter skatt. De är tillväxtfrämjande och bidrar också
            till en bättre lönebildning och därmed till ett bättre företagarklimat
            och friare medborgare.
          </note>
          <note>
            Utöver dessa förslag vill vi genomföra skattesänkningar som leder
            till ett klart förbättrat företagarklimat. Det innebär att vi
            vill slopa dubbelbeskattningen på aktier, ändra reglerna för momsuppbörd
            för att få bort förskottsinbetalningen, slopa den förlängda sjuklöneperioden,
            sänka skatten för fåmansbolagsdelägare och bredda i stället för
            avveckla riskkapitalavdraget. Uppfinnare bör ges möjlighet att
            beskatta inkomster av royalty i inkomstslaget kapital.
          </note>
          <note>
            Vidare vill vi slopa förmögenhetsbeskattningen och införa nuvärdesavskrivning.
            Vi vill också att regeringens förslag om en begränsning av rätten
            till avsättning till periodiseringsfond, att förslaget om en halvering
            av representationsavdraget och regeringens förslag om en dubblering
            av koldioxidskatten avslås.
          </note>
          <note>
            Vi vill sänka dieseloljeskatten avseende arbetsredskap till den
            nivå som gällde före 1995 samt införa en skattereduktion avseende
            hushållstjänster på 30 %
          </note>
          <note>
            och att arbetsgivaravgifterna samtidigt slopas avseende dessa
            tjänster.
          </note>
          <note>
            I kombination med reformeringar inom andra politikerområden,
            exempelvis arbetsrätten, kommer dessa skattesänkningsförslag att
            leda till en förbättrad tillväxt och ett gynnsammare företagarklimat.
            Förutsättningar skapas därmed för nya riktiga jobb i den privata
            sektorn.
          </note>
          <note>
            Jag vill ställa två frågor till Inger Lundberg: Varför tillåter
            ni att alltfler människor hamnar i bidragsberoende? Är det inte
            självklart att man skall kunna leva på sin lön? Eftersom sjuklöneperioden
            är en skattefråga blir en tredje fråga: Vem tjänar på en fördubblad
            sjuklöneperiod?
          </note>
          <note>
            Moderaterna har gång på gång tagit initiativ för att mildra effekterna
            av den kraftigt höjda fastighetsskatten och förmögenhetskatten
            till följd av höjda och orättvisa taxeringsvärden. Socialdemokraterna
            och
          </note>
          <note>
            Centern lyssnar precis lika litet på oss som de gjort i samband
            med de uppvaktningar som förekommit i ärendet.
          </note>
          <note>
            Efter den senaste uppvaktningen, då bl.a. fiskarhustrun från
            en ö i Stockholms skärgård deltog, markerade Socialdemokraterna
            med skärpa att fastighetsskatten är en form av kapitalbeskattning
            och att marknadsvärdet skall ligga till grund för beskattningen.
          </note>
          <note>
            Märk väl att de regler som gäller skall gälla också i fortsättningen!
          </note>
          <note>
            Samtliga oppositionspartier i skatteutskottet hade, med tanke
            på uttalanden som gjorts i press, radio och
          </note>
          <note>
            TV, förväntat sig att socialdemokraterna skulle backa från sin
            tidigare intagna position. Men som i så många andra frågor som
            präglar icke-regeringen Persson blev det inget av det. De höga
            skatterna, som driver människor från hus och hem, ligger stenhårt
            fast.
          </note>
          <note>
            Centern har, som vanligt, ställt sig bakom även denna skattehöjarpolitik.
          </note>
          <note>
            För att komma till rätta med den orimliga fastighetsskatten vill
            vi moderater successivt slopa densamma och införa schablonbeskattning
            av småhus från år 1998. Vi vill att skatteuttaget reduceras etappvis,
            så att 4 % av det taxerade byggnadsvärdet tas upp till beskattning
            som inkomst av kapital med full avdragsrätt för ränteutgifter.
            Motsvarande regler bör gälla för bostadsrätter. Reglerna för fastighetstaxering
            bör förenklas och förmögenhetsskatten slopas.
          </note>
          <note>
            För att mildra de orimliga effekterna nu och i det korta perspektivet
            vill vi, med verkan från detta år, sänka fastighetsskatten på
            bostäder från 1,7 % till
          </note>
          <note>
            1,5 %. Vi vill också att skatten därefter sänks med
          </note>
          <note>
            0,1 procentenheter vardera året 1997 och 1998. För att undvika
            stora regionala skillnader föreslår vi att endast halva markvärdet
            skall ligga till grund för uttag av fastighetsskatt. Vi föreslår
            också att ett tak fastställs för den del av markvärdet som skall
            ligga till grund för beskattning.
          </note>
          <note>
            I avvaktan på att förmögenhetsskatten helt slopas föreslår vi
            att det skattefria beloppet höjs till
          </note>
          <note>
            1,2 miljoner kronor, med verkan från detta år.
          </note>
          <note>
            Regeringens högskattepolitik ligger benhårt fast.
          </note>
          <note>
            Det är faktiskt på det viset att ytterligare skattehöjningar
            inte kan uteslutas. Det finns således inget hopp för det ökande
            antalet människor i vårt land som sitter fast i bidragsberoendet
            att bli herre över sin egen vardag. Drömmen om att kunna leva
            på sin lön eller pension blir inte förverkligad vid fortsatt socialdemokratiskt
            regeringsinnehav.
          </note>
          <note>
            Sverige behöver en regering. Vårt land har i praktiken saknat
            regeringschef sedan i augusti 1995. Den röra och stökighet som
            den röd-gröna majoriteten ställer till med skapar osäkerhet inför
            framtiden.
          </note>
          <note>
            Människorna känner sig vilsna.
          </note>
          <note>
            Den borgerliga oppositionen har i olika sammanhang under innevarande
            mandatperiod visat att det finns ett starkt alternativ till en
            ny borgerlig regering efter 1998 års val. Ett alternativ som bygger
            på en av de viktigaste uppgifterna, nämligen att skapa uthålliga
            förutsättningar för ett gynnsamt företagarklimat som kommer att
            ge nya verkliga jobb. Den skruvstädssituation som många människor
            i vårt land hamnat i på grund av en felaktig politik kommer stegvis
            att försvinna. Man kommer med andra ord att kunna leva på sin
            lön.
          </note>
          <note>
            (Applåder)
          </note>
          <note type="speaker">
            Anf. 92 KARIN PILSÄTER (fp):
          </note>
          <note>
            Fru talman! Kampen mot arbetslösheten är en kamp för goda företagarvillkor.
            Så inleder vi vår reservation om skattepolitikens inriktning.
            Det gör vi därför att det är avgörande för hur vi vill förändra
            skattepolitiken. Goda företagarvillkor, det är precis som Ahlgrens
            bilar: i var mans mun. Men verkligheten är något helt annat. Den
            är högre marginalskatt, återinförd dubbelbeskattning, höjda arbetsgivaravgifter,
            höjd fastighetsskatt på industrilokaler, tidigarelagd momsinbetalning,
            skärpta fåmansregler, höjd förmögenhetsskatt på aktier, höjda
            energiskatter, förlängd sjuklöneperiod utan avgiftssänkning osv.
            Det är en lång lista på höjda skatter och försvårande regelverk
            som införts de senaste åren.
          </note>
          <note>
            Regeringen och dess företrädare återkommer i stället ständigt
            till att den slutliga procentsatsen för beskattningen av företagens
            vinst är internationellt konkurrenskraftig. Men det är ingen tröst.
            Man skall ju dit först.
          </note>
          <note>
            Om arbetslösheten kraftigt skall kunna minska genom många nya
            jobb - det är det det handlar om -
          </note>
          <note>
            krävs ett företagarklimat med praktiska och ekonomiska villkor
            för företagandet som gör att människor vågar och kan satsa på
            att starta, driva, expandera och anställa samt på att förverkliga
            sina drömmar och idéer.
          </note>
          <note>
            Ibland kan det låta som om sänkta skatter är det enda som krävs.
            Det är givetvis mer än så. För oss i
          </note>
          <note>
            Folkpartiet är sänkta skatter inte en självstående ideologisk
            fråga: Bara vi sänker skatterna blir allting bra.
          </note>
          <note>
            Tvärtom. Vi behöver våra skatteintäkter för att kunna bekosta
            viktiga delar av vår välfärd.
          </note>
          <note>
            Hur vi utformar skattepolitiken och var vi lägger beskattningen
            har emellertid oerhört stor betydelse.
          </note>
          <note>
            Den här debattrundan handlar just om skattepolitik.
          </note>
          <note>
            Därför är det åtgärderna när det gäller jobben som nu är på tapeten.
            För att hålla mig till dagens debattregler kommer jag framför
            allt att tala om detta.
          </note>
          <note>
            Skatternas utformning, nivåer, betalningsvillkor och det andra
            regelverket har stor betydelse för om man skall kunna starta.
            Men också generella skattesatser och riktade skattesatser kan
            ha stor betydelse för att få igång verksamheter.
          </note>
          <note>
            Jag tror att det behövs en omlagd politik på många områden om
            fler företag skall komma igång.
          </note>
          <note>
            I går hade vi besök av ett gäng barn här i riksdagen, Snilleblixtarna.
            Syftet med Snilleblixtarna är att göra barns kreativitet och skaparlust
            synlig och att ge dem en tillit till sin egen förmåga att lösa
            problem och uppgifter.
          </note>
          <note>
            Alla företag har en gång startat som en idé i någons huvud, en
            tanke hos en enskild person. Vi måste se det stora i det lilla
            om vi skall kunna komma ur massarbetslösheten.
          </note>
          <note>
            Vi fick också här i går se en massa bra och intressanta uppfinningar
            som relativt små barn har gjort. De är både söta och roliga, men
            faktiskt rent patentmässiga. Vi fick se en ny garageport som en
            liten flicka kom underfund med behövdes sedan hennes lillebror
            var nära att skadas allvarligt av en garageport. Vi fick se den
            radiostyrda bilen med en liten handdammsugare på som en liten
            pojke, som tröttnat på både städning och sin radiostyrda bil,
            uppfunnit. Och vi fick se vägskylten som ändrar färg när temperaturen
            hastigt ändras.
          </note>
          <note>
            Det finns en lång rad idéer som skulle kunna bli något.
          </note>
          <note>
            Var finns de nya jobben? Det är inte vi som kan kommendera fram
            dem. Anne Wibble hade tidigare i dag ett förslag på vad man kan
            göra om man vill ha en aning om var de nya jobben finns. Man kan
            titta i en tio år gammal del av telefonkatalogernas gula sidor
            och jämföra den med dagens. Man kan också jämföra med de kort
            som fanns hos syo-konsulenten när man själv gick i skolan, om
            man nu har skolan några år bakom sig. De fanns i bokstavsordning
            på yrken. Man kan titta på vad som borde finns där i dag. Jag
            kan försäkra att när jag slutade skolan och gick till syokonsulenten
            fanns varken astronaut, bagel-bagare, cykelbud eller rockartist
            med på listan över yrken som man kunde välja. Det är där många
            av de nya jobben finns. Det är bara alla små snilleblixtar som
            vet det.
          </note>
          <note>
            Trots allt är det väl tjänstesektorn, dvs. att vi utför arbete
            i ganska vid bemärkelse, som är en framtida stor expansionsmöjlighet.
            Hur skall det gå till? Ja, inte genom att vi politiker på statlig,
            regional, kommunal nivå startar företag. Nej, vi i Folkpartiet
            driver snarare linjen att vi kanske skulle ha litet färre sådana
            företag. Däremot skall vi skapa förutsättningar för snilleblixtar
            och alla andra att starta och driva sina verksamheter. Det kan
            vi göra bl.a. genom den form av skattepolitik som vi för.
          </note>
          <note>
            Fru talman! Som kvinna kan jag tyvärr inte låta bli att bli provocerad
            av den skattepolitik som regeringen i dag för. Det är uppenbarligen
            så att när byggnadsarbetare, metallarbetare eller de stora industriföretagen
            kräver bättre villkor går det bra att lägga in skatterabatter.
            Då pratas det inte om subventioner, utan livsnödvändiga skattesänkningar.
            När gamla branscher som har svårt att klara sig på en konkurrensutsatt
            marknad behöver hjälp är man snabbt där med konstgjord andning
            samtidigt som man är beredd att finansiera det med höjd skatt
            för alla vanliga människor och kraftigt försämrade villkor för
            personalintensiv verksamhet. Var finns den personalintensiva verksamheten,
            och var finns de som inte har så höga löner? Jo, där kvinnor jobbar,
            dvs. inom tjänstesektorn. Det tycker jag är ganska provocerande.
          </note>
          <note>
            Fru talman! Vi vet att miljödebatten kommit ganska långt i vårt
            samhälle. Att skattebelastningen och val av skatteuttag påverkar
            konsumtion och teknikutveckling är numera allmängods. Man blir
            därför ganska förvånad när man läser regeringens proposition om
            förändrad förmånsbilsbeskattning. Det är också allmängods att
            konsumtionsbeteendet styrs av kostnaderna. Därför är det ganska
            förvånande att man inte är beredd att sänka skatterna på sådant
            som kräver stora arbetsinsatser.
          </note>
          <note>
            Man lägger i stället förslag som slår ut kvinnors jobb, som slår
            ut jobb med lägre löner och miljövänliga jobb, som t.ex. jobb
            inom kollektivtrafiken. Man lägger förslag som förhindrar och
            försvårar uppkomst och framväxt av nya sektorer.
          </note>
          <note>
            Vi i Folkpartiet vill göra på ett annat sätt. Vi vill dra in
            på företagsstödet, som vi inte tycker är något sätt att stimulera
            nyföretagande och nya verksamheter. Vi tycker inte att den sänkta
            momsen på mat är tillräckligt viktig för att få fram de nya jobben.
            Vi kan tänka oss att i stället höja momsen för att få fram nya
            pengar. Vi tycker inte att det är rimligt att sänka skatten med
            en miljard på förmånsbilar samtidigt som man inte har råd att
            kraftigt sänka arbetsgivaravgiften på övriga jobb.
          </note>
          <note>
            Vi tycker kort sagt att det regeringen gör är ett felaktigt sätt
            att använda skattepolitiken. Vi vill ha sänkt skatt på tjänster,
            inte på tjänstebilar. Det är ett utmärkt exempel på våra olika
            synsätt. Jag tror dessutom att om regeringen gick hem och riktigt
            räknade på detta skulle man kunna konstatera att man rent jobbmässigt
            inom trafiksektorn har gjort branschen en björntjänst.
          </note>
          <note>
            Fru talman! Erik Åsbrink sade tidigare något om att man tänker
            börja att ta jämställdhetsfrågorna på allvar inom Finansdepartementet.
            Det är bra. Men då krävs det helt andra tag än man har visat hittills.
            Jag hoppas att det betyder att man från regeringens sida tänker
            initiera en omorientering av sin skattepolitik.
          </note>
          <note>
            Vi har sett, och det var även uppe tidigare i debatten, att man
            har använt sig av försöksballonger som olika typer av debattinlägg
            i medierna. Ibland utgörs försöksballongen av propositioner som
            man sedan kallar tillbaka. Här ser vi vådan av att debatten kring
            beskattning av arbete sker med ideologiska skygglappar, man vågar
            inte riktigt ta tag i frågan.
          </note>
          <note>
            Det ena efter det andra diskuteras. Men ibland blir det pigdebatt
            av det hela. Då skall det vara förnedrande att göra ett jobb som
            någon annan betalar för. Men ibland är det bara jättebra, och
            då kan man gå in med rabatter. I grunden är hela den tankekedjan
            oklar. Alla arbeten går ju ut på att man gör någonting som någon
            annan har nytta av, och det får man betalt för. Exakt var i kedjan
            man befinner sig kan väl inte spela någon roll. Det viktiga är
            att vi kan bekämpa arbetslösheten och att vi kan få en arbetsmarknad
            där det som verkligen är förnedrande, nämligen att gå arbetslös,
            utlämnad och maktlös är det som vi skall bekämpa. Det är inte
            förnedrande att ha ett jobb. Det är bra.
          </note>
          <note>
            Vi i Folkpartiet föreslår alltså när det gäller skattepolitiken
            framför allt skattesänkningar som kan ge jobb. Vi prioriterar
            detta därför att vi tror att det är det viktigaste sättet att
            ta oss ur den nuvarande situationen med en hög massarbetslöshet.
            Det är den som i sin tur gör att vi inte har ekonomiska möjligheter
            att göra de satsningar som vi skulle vilja göra inom sjukvård,
            äldreomsorg, skola och barnomsorg. Inte förrän vi får människor
            i jobb, de betalar in skatt, staten får in pengar kan vi värna
            välfärden.
          </note>
          <note>
            Men det är också viktigt att människor har tilltro till systemet.
            De ständiga återställarna och återställare av återställare är
            skadliga i sig även om det man till slut kommer fram med skulle
            vara ganska hyggligt. Se bara t.ex. på frequent flyer-rabatten.
            Det är en regel som ingen människa kan följa. Vi hörde på radion
            i veckan att inte ens regeringen själv för sina egna anställda
            kommer att kunna följa den lag man inför, dvs. att lämna kontrolluppgift
            och betala arbetsgivaravgift på de rabatter som folk eventuellt
            tar ut. En sådan regel är inte något som skapar tilltro till systemet.
            Varför tror man att en vanlig småföretagare som blir utsatt för
            det här skall tycka att han skall följa andra regler när det införs
            regler som är fullständigt omöjliga att följa hur gärna man än
            vill. Det underminerar tilltron till hela systemet. Det är absolut
            inte bra.
          </note>
          <note>
            Till sist, fru talman, vill jag ta upp två helt andra frågor
            än skatt som har med jobben att göra.
          </note>
          <note>
            Den första frågan gäller sänkningen av skatten på öl. Vi i Folkpartiet
            tycker att den förtida anpassningen av EU-reglerna inte är nödvändig,
            tvärtom. Den gränshandel som bevisligen pågår ger förluster för
            de svenska bryggerierna, visst är det så. Men vi tycker inte att
            det är ett tillräckligt argument för att sänka priset så pass
            kraftigt på öl, en dryck som man framför allt vänder sig till
            yngre människor med. Vi tycker inte att det är ett tillräckligt
            argument för att sänka skatten på öl.
          </note>
          <note>
            Vi tycker inte heller att de begränsningar av ökningen av fastighetsskatten
            som regeringen har föreslagit är tillräckliga. De är tvärtom helt
            otillräckliga.
          </note>
          <note>
            Om detta är nästan alla här i riksdagen överens. Det finns ett
            antal partier som är uttalat överens om detta.
          </note>
          <note>
            Men runt om i debatten, i tidningar och i lokala diskussioner,
            panelmöten och annat, är det många företrädare för Centerpartiet
            och Socialdemokraterna som säger att detta inte är bra, att det
            inte räcker och att det blir för svårt för många människor. Vi
            är helt överens om att detta snabbt skall ses över under nästa
            år. Varför kan vi inte också komma överens om en regel som åtminstone
            skulle kunna mildra den här övergången. Jag tycker att vi borde
            kunna göra det.
          </note>
          <note>
            Jag vill framför allt ställa frågan till Rolf Kenneryd, Centerpartiet,
            och de socialdemokrater i skatteutskottet som i andra sammanhang
            har sagt att det här inte är ett bra system. Varför kan vi inte
            som politiker försöka komma överens om att hitta en lösning, t.ex.
            att skjuta på sänkningen av skatten på öl för att kunna använda
            motsvarande summa pengar till en begränsning av ökningen av fastighetsskatten
            för dem som bor i de allra värst utsatta permanentbostäderna.
          </note>
          <note>
            Nu har vi som ni vet inte möjlighet att framställa ett yrkande
            här i kammaren. Eftersom det inte har varit möjligt att framställa
            ett yrkande i utskotten så är det inte möjligt här. Jag tror att
            svenska folket, de som sitter på läktaren, de som hör och ser
            på den här debatten och de som skall ta reda på vad vi har gjort
            har väldigt svårt att förstå varför vi som riksdagspolitiker,
            på grund av de regler som gäller, inte har möjlighet att lägga
            fram våra förslag när betänkandet finns på bordet och är ordentligt
            genomarbetat. Men det finns andra skäl för det. Jag vill ändå
            säga att jag tror att det vore välgörande om de som i sak har
            motsatt sig det här vore beredda att redovisa sina argument för
            det.
          </note>
          <note>
            Fru talman! För Folkpartiet är en skattepolitik som kan ge mer
            jobb helt avgörande. Det är bara då vi kan rädda välfärden. Det
            är därför vi är så engagerade i den här frågan.
          </note>
          <note type="speaker">
            Anf. 93 PER ROSENGREN (v):
          </note>
          <note>
            Fru talman! Vänsterpartiets förslag på skatteområdet syftar till
            att uppfylla fem huvudmål.
          </note>
          <note>
            För det första vill vi stärka statsfinanserna.
          </note>
          <note>
            För det andra vill vi utjämna skillnader i inkomst och förmögenhet.
            Vår uppfattning är nämligen att ett jämlikt samhälle också har
            större möjligheter att klara av de ekonomiska problemen.
          </note>
          <note>
            För det tredje vill vi stimulera till ökad sysselsättning. Vi
            vet att arbetslösheten - det är det total enighet om här i kammaren
            - är det största samhällsproblemet för tillfället.
          </note>
          <note>
            För det fjärde vill vi få en bättre miljöanpassning av produktion
            och konsumtion.
          </note>
          <note>
            För det femte vill vi trygga välfärdssamhället.
          </note>
          <note>
            Hur vill vi då gå till väga? Vår grundtes är att vi skall genomföra
            en röd skatteväxling. Vi skall alltså se till att människor som
            är mer konsumtionsbenägna, människor som har lägre inkomster,
            får en sänkt skatt, medan däremot människor med högre inkomster
            skall få en ytterligare höjning av skatten. Människor med högre
            inkomster konsumerar mindre av sina marginella ökningar. På så
            sätt gynnar de inte efterfrågan i samhället. Skall vi bekämpa
            arbetslösheten är det efterfrågan i samhället som skall stimuleras.
          </note>
          <note>
            Vi vet också att människor generellt i dag är beredda att betala
            en högre skatt om de vet att pengarna går till vård och omsorg.
            De larmrapporter som har kommit den senaste tiden om hur det ser
            ut inom vården och omsorgen gör att människor blir än mer benägna
            att betala för en ökad kvalitet inom de här sektorerna.
          </note>
          <note>
            TCO har inte, som det har hävdats från talarstolen förut i dag,
            krävt kraftigt sänkta skatter och avgifter.
          </note>
          <note>
            Däremot har en ekonom som är anställd på TCO
          </note>
          <note>
            tillsammans med Företagarnas riksorganisation på sin fritid kommit
            fram till att detta skulle vara en framkomlig väg. Men jag tror
            att det är fel att tillvita TCO
          </note>
          <note>
            de tankarna, som Bo Lundgren gjorde. Det gäller alltså att sortera
            äpplen och päron på ett riktigt sätt.
          </note>
          <note>
            För att ytterligare stärka den kommunala sektorn föreslår Vänsterpartiet
            att vi skall sänka arbetsgivaravgifterna för kommunerna med tre
            procentenheter.
          </note>
          <note>
            Det kostar 5 miljarder. Att jag tar upp detta i skattedebatten
            är för att vi finansierar detta inom skattenettot.
          </note>
          <note>
            Vi vill ta ut totalt 3 miljarder mer i skatt än vad regeringen
            gör. Inom detta skattenetto gör vi en kraftig omfördelning. Den
            omfördelningen sker med tanke på att vi skall öka efterfrågan,
            skapa mer sysselsättning och öka efterfrågan på arbetskraft i
            samhället.
          </note>
          <note>
            Vi har också avsatt 5 miljarder för en ram för ökad tillväxt.
            De 5 miljarderna kan t.ex. användas för att minska beskattningen
            inom tjänstesektorn. Vi är dock ännu inte riktigt framme vid ett
            beslut om hur detta skall gå till. Tjänstesektorn är ju en mycket
            blandad sektor. Till nästa skattedebatt skall vi nog ha konkretiserat
            det förslaget, så att det blir ett riktigt skarpt förslag. För
            att inte bedriva en överbudspolitik när det gäller dessa frågor
            har vi redan intecknat 5
          </note>
          <note>
            miljarder i budgeten för just en sådan åtgärd.
          </note>
          <note>
            Så till fastighetsskatten. Det har från talarstolen tidigare
            riktats kritik mot förslaget och den nuvarande fastighetsskatten.
            Anne Wibble försökte lägga fram ett förslag här i dag. Vi är förhindrade
            att lägga fram förslag. Det hade tyvärr inte gått även om det
            hade funnits en majoritet i kammaren i dag. Initiativ i utskottet
            är blockerade av socialdemokrater och centerpartister.
          </note>
          <note>
            Därför är det väldigt intressant att konstatera vad som sägs
            av en ledande centerpartist, Elving Andersson, i dagens Göteborgs-Posten.
            Han säger så här:
          </note>
          <note>
            Centern arbetar intensivt för att få till stånd en rimligare
            beskattning för fastboende i attraktiva fritidsområden. Det är
            helt fantastiskt. Man har i finansutskottet medvetet röstat nej
            till ett konkret förslag som skulle ha uppfyllt just de krav som
            Elving Andersson säger sig ha.
          </note>
          <note>
            Det är också väldigt intressant att konstatera vad
          </note>
          <note>
            Per-Ola Eriksson sade i sitt anförande. Han sade att
          </note>
          <note>
            Centern i stor utsträckning ligger bakom den nya budgettekniken.
            Det är ju den som omöjliggör att majoritetsförslag kan föras fram
            i riksdagen.
          </note>
          <note>
            Jag förstår varför Centern har ivrat för detta i så stor utsträckning.
            De är glada för att de slipper bli avslöjade i sitt dubbelspel.
            De behöver inte ta en votering i riksdagen om det. De kan gå ut
            i sina hemortstidningar och spela sitt dubbelspel.
          </note>
          <note>
            Vad gäller företagssektorn har vi föreslagit skattelättnader
            för egenföretagare. Vi är faktiskt det enda parti som ännu med
            skärpa betonar de enskilda firmornas och handelsbolagens problem.
            Regeringen pratar om aktiebolag. När det gäller aktiebolagen är
            det den nya skattelättnaden för små och medelstora företag som
            skall ersätta riskkapitalavdraget, som blev totalfiasko. Det har
            man insett. Det är bara att gratulera skatteministern till att
            man har insett vilket fiasko riskkapitalavdragen blev. Det hade
            kanske inte kommit ett sådant förslag om vi hade haft den nuvarande
            skatteministern då.
          </note>
          <note>
            Det nya förslaget gynnar större företag. Två faktorer ingår i
            skattelättnaden. Det är dels en kapitaldel, dels en löneunderlagsdel.
            Löneunderlagsdelen skall inte börja gälla förrän efter tio gånger
            basbeloppet, dvs. på lönenivåer över 350 000 kr. Vi är motståndare
            till att man har med löneunderlaget över huvud taget.
          </note>
          <note>
            Det har inte i detta sammanhang att göra. Varför undantar man
            de allra minsta företagen från möjligheten att utnyttja denna
            del, om man nu säger sig värna småföretagen? Vad säger Centerpartiet
            om det? De företagare som har en eller två anställda skall inte
            få använda sig av den delen, men de större företagen skall få
            göra det.
          </note>
          <note>
            Vi vill också höja bolagsskatten till 30 %. Ni skall vara medvetna
            om att nästan samtliga de pengar vi omfördelar - vi tar pengar
            från de större företagen -
          </note>
          <note>
            läggs på de mindre företagen. Här kommer vi till nästa intressanta
            debatt. Den är väldigt aktuell för närvarande. Det gäller sjuklöneperioden.
          </note>
          <note>
            Vi har lagt fram förslag om att man skall undanta företag med
            mindre än fem anställda. Det skulle kosta
          </note>
          <note>
            350-400 miljoner. Vi finansierar det genom att begränsa den 5-procentiga
            sänkningen på löneunderlag upp till 600 000 till företag med högst
            20 anställda.
          </note>
          <note>
            Då sparar staten 350-400 miljoner. Vi tar från de större företagen
            och ger de mindre företagen en lättnad.
          </note>
          <note>
            Företagarnas Riksorganisation har skickat ut ett papper med namn
            på företagare som begär att vi skall göra något åt de problem
            som den förlängda sjuklöneperioden innebär. Det är Läppe Såg AB
            med två anställda i Vingåker, Roger Persson Bil AB med tre anställda
            i Finspång, Araby Entreprenad med en anställd i Sala, ARP Utbildning
            och Företagsutveckling i Vallda med en anställd, Marknadsföringshuset
            i
          </note>
          <note>
            Örebro med fyra anställda och Skogaconsulten med två anställda
            i Nora. Jag kan säga till dessa företag att det finns ett parti
            i riksdagen som ställer upp på detta.
          </note>
          <note>
            Vårt förslag innebär att dessa företag undantas inte bara från
            de två nya veckorna, utan även från de två första. De behöver
            över huvud taget inte vara med i arbetsgivarinträdet och drabbas
            inte.
          </note>
          <note>
            Så till bilförmånsbeskattningen. Jag är väldigt förvånad över
            att en socialdemokratisk regering lägger fram ett förslag som
            innebär att man sänker skatten för denna grupp. 87 % av dem som
            har bilförmån är män, och de flesta har inkomster över 300 000.
            De får en skattesänkning. Däremot är man inte villig att gå de
            personer till mötes som får lämna sina hus. De är uppmanade av
            skatteministern och finansministern att ta lån.
          </note>
          <note>
            Det är ganska intressant att lyssna på finansministern när han
            säger att välfärd inte kan tryggas genom att vi sätter oss i skuld.
            Nej, det kan den inte. Men vi kan inte heller låna till driften.
            Vi kan inte låna till statens verksamhet. Det skall vi inte göra.
            Däremot skall man säga till fastighetsägare att de skall låna
            till den fastighetsskatt som de inte har råd att betala. Det rimmar
            litet illa. Skall det vara olika regler för enskilda personer
            och för staten?
          </note>
          <note>
            När det gäller sjuklöneperioden, återigen, vill jag säga att
            det förekommer litet olika uppgifter från regeringen. Maj-Inger
            Klingvall sade i en interpellationsdebatt häromkvällen att regeringens
            politik ligger fast. Anders Sundström har gått ut och sagt att
            man skall titta på reglerna. Vi kan kanske få en tredje variant
            från Socialdemokraterna i dag.
          </note>
          <note>
            Vi kan också tänka oss det förslag som Göte
          </note>
          <note>
            Bernhardsson har framlagt - någon form av progressiva arbetsgivaravgifter.
            När det gäller progressiva arbetsgivaravgifter har vi i första
            hand pekat på möjligheterna att öka arbetsgivaravgifterna på övertidsuttaget.
            Då skulle vi få en press nedåt på övertiden. Vi skulle på det
            sättet få in mer folk på den ordinarie arbetsmarknaden. Jag säger
            inte att det skapar fler jobb, men vi får mer folk i den ordinarie
            verksamheten.
          </note>
          <note>
            Vi kan ta upp en diskussion om man skall gå in med progressiva
            arbetsgivaravgifter även i förhållande till lönenivån. Vi är inte
            helt avvisande till en sådan tanke.
          </note>
          <note>
            Jag instämmer i den kritik som Folkpartiet har yttrat när det
            gäller ölbeskattningen. Det är inte särskilt lämpligt att sänka
            skatten på starköl och samtidigt avvisa ett förslag till lösning
            för de fastighetsägare som har störst problem och som är tvingade
            att betala en hög fastighetsskatt för att deras grannar säljer
            hus för höga summor.
          </note>
          <note type="speaker">
            Anf. 94 RONNY KORSBERG (mp):
          </note>
          <note>
            Herr talman! Skattepolitik har ju naturligtvis ett syfte. För
            Miljöpartiets del har vi som utgångspunkt för vår skattepolitik
            för det första att den skall bidra till att minska resursförbrukningen
            i samhället och därmed minska miljöskulden till kommande generationer.
            För det andra vill vi att skattepolitiken skall åstadkomma en
            rättvisare och mer solidarisk fördelning av det resultat som vi
            åstadkommer gemensamt i samhället. För det tredje vill vi att
            arbetslösheten skall minska med hjälp av den skattepolitik vi
            för just nu.
          </note>
          <note>
            Självklart är det så, som någon har sagt, att skälet till att
            vi över huvud taget tar ut skatter är att vi måste finansiera
            den offentliga verksamheten. Det kan vara intressant att fundera
            över vilken valfrihet vi har när vi formulerar och formar vår
            skattepolitik. Jag skall peka på några av de faktorer som jag
            tror är väsentliga när vi diskuterar vad vi kan och inte kan göra
            med skatteverktyget i framtiden.
          </note>
          <note>
            Här har utlovats en hel del stora skattesänkningar som ett sätt
            att förändra samhället. Låt mig då påminna om att den befolkningsutveckling
            som vi förväntar oss, speciellt några år in på 2000-talet, gör
            att vi kommer att ha en ganska stor andel äldre människor att
            ta hand om. Det krävs resurser om vi skall behålla den nivå på
            omsorg som vi har haft hittills.
          </note>
          <note>
            Miljöskulden stiger kontinuerligt. Vi har fortfarande inte börjat
            betala av miljöskulden. Vi tär fortfarande på de ändliga resurserna
            i samhället, och vi har egentligen inte gjort någonting för att
            minska den här skulden. Det kommer att krävas ganska ordentliga
            investeringar för att vända den här utvecklingen. Det är investeringar
            som är bra för samhället i och för sig, t.ex. utbyggda järnvägssystem,
            ny energiteknik och liknande. Detta kan leda till att vi får en
            positiv tillväxt. Ibland talas det ganska okritiskt om vad tillväxten
            skall åstadkomma. Man ser sällan baksidan av den.
          </note>
          <note>
            Skälet till att vi har en relativt stor offentlig sektor i dag
            är att vi har kunnat använda tillväxtens positiva resultat och
            produktivitetsutvecklingen i den privata sektorn till att utöka
            tjänsterna inom den offentliga sektorn.
          </note>
          <note>
            Men skatterna har ju också en negativ sida. De påverkar människors
            beteende. Vi får skattekilar som gör att en del arbete aldrig
            blir utfört eller blir utfört i en grå eller svart sektor.
          </note>
          <note>
            Sedan en tid tillbaka är vi medlemmar i den europeiska unionen.
            Det talas sällan om vilka begränsningar som det medlemskapet medför
            när det gäller beskattningsrätten i det här landet. Jag skall
            peka på några av dem.
          </note>
          <note>
            Här har diskuterats starkölsskatten, men ingen har berört vad
            skälet är till att vi nu diskuterar denna starkölsskatt. Varför
            kan inte Sverige fortsätta driva den alkoholpolitik som vi har
            gjort bl.a. med hjälp av höga skatter? Det beror helt enkelt på
            att man har en helt annan skattenivå på alkohol i övriga delar
            av unionen. Och nu börjar folk åka till andra sidan Östersjön
            och Öresund för att handla sitt öl. Då säger man: Nu flödar pengarna
            ut ur och ölet in i landet. Nu måste vi göra någonting. Det här
            medför oerhörda problem för vår bryggerinäring i landet. Men jag
            vågar nästan lova att de problem som vi åstadkommer genom att
            sänka skatten på starköl är mycket större än de problem som vi
            får genom att ett antal människor far kors och tvärs över vattnet
            för att hämta öl. Grundorsaken är ju inte att folk tycker att
            danskt eller tyskt öl är godare utan helt enkelt att skattenivån
            är en helt annan och mycket lägre i de länderna. Man har en annan
            syn på alkoholpolitik där.
          </note>
          <note>
            Ett annat sådant område som påverkar oss är energiskatterna.
            Företrädare för Sveriges regering har skrivit på ett avtal 1992
            i Rio de Janeiro som säger att vi skall hjälpas åt att komma till
            rätta med de stora globala miljöproblemen. Det kräver bl.a. att
            vi drastiskt minskar utsläppen av koldioxid till atmosfären.
          </note>
          <note>
            Annars stiger värmen och vi får översvämningar, ökenspridning
            och annat. Detta skulle man kunna åstadkomma bl.a. genom att höja
            koldioxidskatten.
          </note>
          <note>
            Det är då inte möjligt i dag för Sverige att göra det i någon
            särskilt stor omfattning, därför att man i andra länder i EU inte
            har denna koldioxidskatt och inte heller vill ha den.
          </note>
          <note>
            Ytterligare ett aktuellt exempel som diskuteras just nu är moms
            på kultur och utbildning. Det har vi inte haft tidigare. Det talas
            om körkortsutbildningen som kommer att bli dyrare på grund av
            att vi förmodligen kommer att lägga 25 % moms på den utbildningen.
            Det är också ett exempel på en anpassning och harmonisering till
            de regler som gäller i unionen.
          </note>
          <note>
            De regler som vi tvingas överta har en påverkan på vår handlingsfrihet
            när det gäller att använda skattepolitiken för att styra samhället
            i den riktning vi vill.
          </note>
          <note>
            Jag vill också peka på det som vi själva kan bestämma om och
            som har bestämts om, nämligen den kommunala skatten. Ungefär en
            fjärdedel av all skatt som tas in i samhället tas in av kommunerna.
            Nu har vi en regel som säger att kommunerna inte får lov att höja
            skatten, för i så fall tar staten tillbaka en del av den. Detta
            är ett ingrepp i det kommunala självstyret -
          </note>
          <note>
            återigen ett regelverk som påverkar vårt handlingsutrymme när
            det gäller att använda skatten som ett styrinstrument.
          </note>
          <note>
            Fru talman! Jag skall beröra två huvudområden för vilka vi tycker
            att det är viktigt att använda skattepolitiken. Det ena är hur
            vi påverkar inkomstfördelningen i samhället och det andra är hur
            vi styr resursförbrukningen.
          </note>
          <note>
            Låt mig börja med inkomstfördelningen. Jag kan inte låta bli
            att börja med fastighetsskatten, som alla andra också har berört
            här. Den har diskuterats mycket och ofta, men sällan berör man
            själva grundorsaken till att vi nu har sådana bekymmer med fastighetsskatten.
            Varför har det inte varit det förut?
          </note>
          <note>
            Själva grundorsaken till fastighetsskatteproblemen är att fastighetsskatten
            är en fullständigt galen skatt. Den tas ut på ett fiktivt värde,
            ett gissat värde om man så vill, ett värde på någonting som man
            inte har, ett värde som bestäms av vad andra människor har fått
            när de har gjort sig av med sina fastigheter. Om grannarna säljer
            sina hus jättedyrt stiger min skatt. Var och en begriper att detta
            är ett system som man inte kan fortsätta med.
          </note>
          <note>
            Nu finns det ett förslag om att man skall se över fastighetsskatten.
            Det har vi väntat på länge. Men tyvärr är det tekniken för att
            fördela inom detta system som man skall se över, och inte ta sig
            an själva grundorsaken och se om det finns något annat sätt att
            göra detta. Från Miljöpartiet kräver vi att man avvecklar fastighetsskatten
            och växlar ut den mot någonting annat. Vi har lagt fram ett förslag
            om att man borde tillsätta en parlamentarisk utredning som såg
            över hur detta skulle kunna gå till i en ordnad form. Det är nämligen
            inte omöjligt, utan relativt lätt. Vi pumpar in ganska mycket
            skattemedel i bostadssektorn och sedan tar vi tillbaka dem med
            hjälp av fastighetsskatt.
          </note>
          <note>
            Ett sätt, som vi har lagt fram förslag om redan till
          </note>
          <note>
            1997 års budget, är att man avskaffar den sänkning av stämpelskatten
            som är beslutat om och i stället sänker fastighetsskatten. Då
            kan man omedelbart sänka fastighetsskatten från de beslutade 1,7
            % till 1,5 %. Det skulle mildra för ganska många just i de utsatta
            områdena.
          </note>
          <note>
            Som ett led i en skatteväxling skulle man kunna lägga skatt på
            energi i stället för att lägga skatt på ägandet och det fiktiva
            värdet. Det skulle gynna ett miljöriktigt beteende, dvs. sparar
            jag energi så sänker jag min skatt. I dag är det tvärtom: Sätter
            jag in en värmepump som spar energi, ja då ökar min fastighetsskatt,
            för då ökar värdet på huset. Man skulle också kunna finansiera
            detta genom att minska avdragsrätten för de bolåneräntor som de
            flesta betalar.
          </note>
          <note>
            Man skulle också kunna lägga om hela systemet så att man i stället
            för att gynna bolånande gynnar bosparande. Man skulle alltså kunna
            subventionera dem som sparar till sin egen bostad. Det här är
            naturligtvis en åtgärd på längre sikt. Man kan också leka med
            tanken att man höjer realisationsvinstskatten i stället, därför
            att då vet man hur mycket man fick betalt för sin fastighet, och
            då kan man också gå med på att betala litet mer skatt.
          </note>
          <note>
            Det finns andra åtgärder man kan vidta på kort sikt. Det skulle
            vara intressant att höra från regeringspartiet, och kanske senare
            från skatteministern, om man är beredd att för en gångs skull
            på allvar diskutera det galna i fastighetsskatten utan att vi
            får de vanliga harangerna i halsen om att man måste ha in skattepengar
            för att sanera budgeten. Detta har vi och alla andra partier också
            förstått. Vi har för övrigt en skattenivå och en inkomstnivå som
            är precis densamma som regeringens, men vi har andra fördelningar.
          </note>
          <note>
            När det gäller tjänstebilsbeskattningen är det fullständigt makalöst
            hur man kan försämra någonting så mycket med så enkla medel. Man
            minskar alltså skatteintäkterna för tjänstebilar med 1 miljard
            - det är vad det kostar. Samtidigt ökar man utsläppen från bilar,
            eftersom det här rimligtvis kommer att leda till att fler kör
            bil. Det kommer nämligen att löna sig att ta bilen till jobbet
            i stället för att åka kollektivt. Det är vad reglerna innebär.
            Man får alltså både ökade utsläpp och mindre skatteintäkter. Egentligen
            var det väl tvärtom man borde göra om det skulle vara riktigt.
          </note>
          <note>
            Det finns också andra avgifter och skatter som påverkar inkomstfördelningen
            negativt. Det gäller t.ex.
          </note>
          <note>
            egenavgifterna, som påverkar människor med låga inkomster mer.
            Det är alltså dålig fördelningspolitik att lägga egenavgifter
            på inkomster. Det urholkar dessutom kommunernas ekonomi.
          </note>
          <note>
            Det finns en sak till som jag vill ta upp när det gäller inkomstfördelningen.
            Vi har följt debatten om hur människor som vill öka sitt inflytande
            och sin självtillit i bostadsområden genom att ta aktiv del i
            skötseln av husen har fått lägre hyra som tack. Genast är vi där
            och beskattar dem för detta och kallar det för en förmån. Det
            här är naturligtvis fullständigt galet ur fördelningssynpunkt.
            Det är ofta de människor som har lägst inkomster, kanske inga
            inkomster alls, som kan delta i detta. Har man ingen inkomst alls
            är det i och för sig inget skatteproblem, men så fort man skaffar
            sig ett jobb och fortsätter med det här får man skatta bort det.
            Det är alltså en broms för att över huvud taget göra någonting.
          </note>
          <note>
            Det vore kanske rimligt att fundera över om man skulle ha en
            skattefri zon för människor som sysslar med det vi kallar självtillit,
            att hjälpa till och sköta sina bostäder i hyreshusområden. Vi
            föreslår ett halvt basbelopp - ungefär 1 500 kr i månaden - som
            en rimlig nivå, till att börja med, för att klara detta. Även
            folk som sparar resurser genom bytesringar skulle kunna få del
            av detta.
          </note>
          <note>
            Sedan vill jag ta upp något som handlar om resursförbrukningen.
            Vi talar om skatteväxling, grön skatteväxling. I dag tas 80 %
            av all skatt ut på arbete och ungefär 5 % på energi och utsläpp.
            Nu sitter visserligen några av oss i en kommitté och diskuterar
            hur detta skall gå till, och vi har naturligtvis stora förhoppningar
            om ett positivt resultat av kommittén.
          </note>
          <note>
            Men dagens energiskattesystem är mycket otympligt, som ett enda
            stort lapptäcke, och måste reformeras.
          </note>
          <note>
            Vi har lagt fram en rad förslag när det gäller energiområdet
            som gör att hela skattesystemet blir mer miljörelaterat. Det här
            skall givetvis matchas med att man sänker skatten på arbete i
            stället.
          </note>
          <note>
            Man kan tala om nivåer och hastighet för en sådan här skatteväxling.
            Vi har föreslagit att under de närmaste tre åren byta 25 miljarder
            av skatteinkomsterna från arbete mot inkomster från energi. På
            en 14-
          </note>
          <note>
            årsperiod skulle man kunna växla i storleksordningen
          </note>
          <note>
            100 miljarder. Det här är naturligtvis inga exakta siffror, men
            de ger ändå en uppfattning om vad vi skulle kunna åstadkomma.
            Det här skapar nya jobb, och det ger inte någon försämring av
            statsfinanserna.
          </note>
          <note>
            Det viktigaste att komma ihåg är att detta ger incitament för
            investeringar och förändringar, och det är ju det vi vill ha.
            Det är det som skapar jobb. Det är dessa prisrelationer, förändringen
            mellan priser, som ger den här effekten. De strukturförändringar
            som kan uppkomma, och som kommer att uppkomma, kan vi hantera
            genom att vara förberedda på dem och genom omfördelningar.
          </note>
          <note>
            Avslutningsvis vill jag säga att det viktigaste för att kunna
            skapa ett ekologiskt och socialt hållbart samhälle, som vi ser
            det, är att använda skattepolitiken och genomföra en ekologisk
            och social skattereform.
          </note>
          <note type="speaker">
            Anf. 95 HOLGER GUSTAFSSON (kd):
          </note>
          <note>
            Fru talman! Jag kommer i mitt anförande att peka på en ekonomisk
            ekvation, en ekonomisk logik, som jag hoppas att Inger Lundberg
            och skatteministern sedan vid tillfälle vill kommentera.
          </note>
          <note>
            Det är varje regerings viktigaste uppgift att nå budgetbalans.
            Först den dag då vi har ett budgetöverskott minskar räntekostnaderna
            i budgeten. Då kan vi försiktigt förbättra transfereringar och
            öka konsumtionen.
          </note>
          <note>
            Budgetbalans, eller ännu hellre budgetöverskott, når vi huvudsakligen
            genom minskade utgifter - antingen minskade transfereringar eller
            minskad offentlig konsumtion - eller genom höjda skatter, dvs.
            ökade inkomster. Enligt vår mening är skattehöjning den sämsta
            vägen för Sverige att gå, eftersom den har långtgående problem
            i släptåg. Höga skatter driver upp produktionskostnader och skapar
            därmed dyrare produkter och tjänster. Dyrare produkter minskar
            försäljning och produktion på såväl hemmamarknad som exportmarknad.
            På exportmarknaden försämras vår konkurrensförmåga radikalt.
          </note>
          <note>
            Den socialdemokratiska regeringen, stödd av
          </note>
          <note>
            Centern, har på två år höjt svenska skatter med ca 67
          </note>
          <note>
            miljarder netto. Dessa kostnadsdrivande skattehöjningar ökar
            arbetslösheten varje dag, dag för dag.
          </note>
          <note>
            Under Göran Perssons korta tid som statsminister har över 80
            000 personer förlorat sitt jobb.
          </note>
          <note>
            Fru talman! Mot denna bakgrund föreslår vi kristdemokrater i
            vår skattemotion att det totala skattetrycket skall sänkas, just
            därför att det är kostnadsdrivande och arbetslöshetsdrivande.
            Vi föreslår en sänkning med 4,3 miljarder 1997, med 5,2 miljarder
          </note>
          <note>
            1998 och med 4,5 miljarder 1999. Vår målsättning är att det totala
            skattetrycket, som tar bort produktion och skapar arbetslöshet,
            skall sänkas från dagens
          </note>
          <note>
            52 % av BNP till under 50 % för att den här trenden skall kunna
            vändas.
          </note>
          <note>
            Vi föreslår minskade transfereringar med bl.a. ytterligare en
            karensdag, en ny beräkningsgrund för SGI
          </note>
          <note>
            och slopad förtidspension - allt för att kunna undvika dessa
            skatter, som genererar arbetslöshet. Vår budget är finansierad
            till sista kronan.
          </note>
          <note>
            I den kärva budgetsituation som Sverige befinner sig i vill vi
            kristdemokrater prioritera vård och omsorg om barn, äldre och
            sjuka. Det framgår mycket tydligt i vårt budgetförslag. För att
            Sverige skall kunna åstadkomma en etiskt godtagbar vård och omsorg
            för dessa grupper måste vårt näringsliv få lägre kostnader och
            därmed luft under vingarna. Det kan då skapa jobb och utkomstmöjligheter
            för betydligt fler medborgare än i dag. Staten kan sänka kostnaderna
            genom lägre skatter och avgifter.
          </note>
          <note>
            Fru talman! Jag har många goda vänner i den s.k.
          </note>
          <note>
            arbetarrörelsen. Jag har också konstaterat att man där inte bekymrar
            sig särskilt mycket för skattehöjningar.
          </note>
          <note>
            Skattehöjningar uppfattas av många som ett bra sätt att låta
            de rika betala - de har ju råd. Ja, detta låter bestickande, men
            så enkelt är det väl ändå inte.
          </note>
          <note>
            Nog är det ändå så att skattehöjningar är kostnadsdrivande och
            därmed minskar sysselsättning såväl i Sverige som på exportmarknaden.
            Det höga skattetrycket slår tillbaka och minskar antalet jobb
            på arbetsmarknaden. Därmed är det de arbetslösa som drabbas och
            inte de rika.
          </note>
          <note>
            Herr minister! Höjda skatter och egenavgifter minskar såväl det
            privata som det offentliga konsumtionsutrymmet. Samtidigt driver
            skatterna upp priserna på produkter och tjänster. Därmed stryps
            den ekonomiska aktiviteten från två håll, och arbetslösheten bara
            ökar.
          </note>
          <note>
            Fru talman! Jag är en enkel kristdemokrat, som faktiskt vill
            föra en ärlig och uppriktig skattedebatt.
          </note>
          <note>
            Som civilekonom har jag ägnat mig åt såväl nationalekonomi och
            företagsekonomi som skatterätt. Jag har också i över 18 år i ledande
            befattningar inom näringslivet erfarit vad kostnadsdrivande skatter
            och avgifter innebär för att skapa en minskad försäljning, en
            minskad produktion och därmed en minskad sysselsättning.
          </note>
          <note>
            Herr skatteminister! Om jag har fel i min analys, om de höga
            skatternas konsekvenser för sysselsättningen, är jag tacksam om
            ni vill rätta till det jag här har anfört när ni kommer upp i
            talarstolen. Om jag har rätt borde Finansdepartementet medverka
            till en folkbildning som korrekt upplyser medborgarna om sambandet
            mellan alltför höga skatter och arbetslöshet. Allt annat är ohederligt.
          </note>
          <note>
            Sedan må vi ägna dagar här i riksdagen åt att debattera vilka
            grupper av medborgare som av rättviseskäl skall bära den oundvikliga
            skattebördan. Det är en annan fråga, en fördelningspolitisk fråga,
            som är nog så angelägen för oss alla att diskutera. Men all skattepolitik
            är inte fördelningspolitik.
          </note>
          <note>
            Vid skatteutskottets resa till Kanada och USA i början på september
            i år gjorde vi intressanta iakttagelser. I Kanada följer myndigheterna
            kontinuerligt den amerikanska skatte- och kostnadsutvecklingen,
            detta för att man inte skall tappa i konkurrens till USA
          </note>
          <note>
            och därmed förlora sina arbetstillfällen. I USA, där man har
            haft presidentkampanj hela hösten, kunde vi konstatera att den
            stora politiska frågan var de alltför höga skatterna. Deras skatter
            ligger på mellan 35 och
          </note>
          <note>
            37 %.
          </note>
          <note>
            Är det då intressant att diskutera just detta i en svensk skattedebatt?
            Vi är väl ändå inte ute efter att kopiera den amerikanska ekonomiska
            modellen? Nej, det är vi verkligen inte, men vi måste konstatera
            att varje annan nation som vi konkurrerar med på världsmarknaden
            pressar ned sina kostnader och däribland skatter för att slå vakt
            om sina arbetstillfällen.
          </note>
          <note>
            Därför måste vi ta upp kampen om jobben för att inte bli ännu
            mera arbetslösa i Sverige. Vår förmåga att ta ansvar för barn,
            äldre och sjuka är direkt beroende av vår förmåga att skapa arbetstillfällen
            genom exporterade produkter och tjänster.
          </note>
          <note>
            Fru talman! I vår skattepolitiska motion lägger vi kristdemokrater
            förslag till en sänkning av det totala skattetrycket men också
            till en helt annan inriktning på skattepolitiken än den regeringen
            har lagt. Kristdemokraternas skattepolitik går huvudsakligen ut
            på att reducera de kostnadsdrivande skatter som leder till ökad
            arbetslöshet.
          </note>
          <note>
            Låt mig mycket översiktligt redovisa dem här:
          </note>
          <note>
            1. Beskattningen av riskvilligt kapital bör sänkas.
          </note>
          <note>
            2. Dubbelbeskattningen bör tas bort.
          </note>
          <note>
            3. Skatten på royalty bör vara fri några år.
          </note>
          <note>
            4. Öka företagens likviditet genom att återgå till tidigare momsredovisningsprinciper.
          </note>
          <note>
            5. Försök stimulera tjänstesektorn med den danska modellen.
          </note>
          <note>
            6. Tillåt skattereduktion på byggnadsarbete och
          </note>
          <note>
            ROT-sektorn.
          </note>
          <note>
            7. Skattebefrielse för individuella kompetensutvecklingskonton.
          </note>
          <note>
            8. Skatteväxling genom mindre skatt på arbetskraft och högre
            skatt på energi och miljöfarliga utsläpp, bl.a. avfallsskatt och
            kärnkraftsskatt.
          </note>
          <note>
            9. Ta bort värnskatten och slopa i stället grundavdraget på den
            statliga inkomstbeskattningen. Avstå från höjd marginalskatt,
            eftersom höjd marginalskatt leder till höga och kostnadsdrivande
            bruttolöner, som i sig leder till arbetslöshet - precis som höga
            skatter.
          </note>
          <note>
            10. Avstå från egenavgiftshöjningen, som stramar åt kommunerna
            ytterligare med 7 miljarder.
          </note>
          <note>
            11. Ge svenska yrkesfiskare samma konkurrenssituation som norska
            och danska fiskare.
          </note>
          <note>
            12. Lindra fastighetsskattens konsekvenser, så att folk slipper
            flytta från sina villor.
          </note>
          <note>
            Fru talman! Utöver dessa tolv punkter, som direkt eller indirekt
            skulle medverka till ökad sysselsättning, har vi kristdemokrater
            i vår motion flera intressanta förslag för att förbättra den privata
            kapitalbeskattningen och förslag om ändringar i punktbeskattningen
            på tobak, alkohol, bensin, m.m. Vidare har vi avsatt extra resurser
            till effektivare skatteindrivning och ökad kamp mot ekonomisk
            brottslighet.
          </note>
          <note>
            Den kristdemokratiska skatte- och finanspolitiken är självfallet
            finansierad till 100 %, och därför är det min förhoppning att
            den utgör en intressant läsning för herrar finans- och skatteministrar.
          </note>
          <note type="speaker">
            Anf. 96 INGER LUNDBERG (s):
          </note>
          <note>
            Fru talman! Ja, visst var det fantastiskt med de små barnen och
            deras uppfinningar här på riksdagen i går, Karin Pilsäter. Visst
            är det ett uttryck för att det finns glädje och kraft ute i samhället.
            Och nog är det litet ledsamt att vi här, där vi skulle inspirera
            och skapa glädje, ofta gnölar alldeles för mycket.
          </note>
          <note>
            K-G Svenson talade om allas vårt behov av trygghet. 1993-1994
            var Sverige skakat i grunden. Jan
          </note>
          <note>
            Bergqvist nämnde tidigare en ökad upplåning på ett enda år med
            250 miljarder kronor, en kvarts biljon, med ökade räntekostnader,
            som riskerade att urholka hela grunden för välfärden.
          </note>
          <note>
            Det är lätt att glömma hur allvarligt det var, men vi var i en
            oerhört allvarlig situation, så allvarlig att t.ex. Anne Wibble,
            som då lämnade posten som finansminister, trodde att Sverige aldrig
            skulle klara ut den situationen.
          </note>
          <note>
            Det är därför socialdemokratin har lagt så stor vikt vid konsolideringsprogrammet.
            Det är därför vi är så tacksamma över att Centerpartiet haft den
            politiska styrkan och modet att våga stå upp för att Sverige på
            lång sikt skall vara stabilt och klara av att värna välfärden.
          </note>
          <note>
            Konsolideringsprogrammet innebär stora ansträngningar för de
            svenska medborgarna. Hårdast känns förändringarna för de människor
            som har de snävaste marginalerna, för de sjuka, för de arbetslösa
            och för dem som på olika sätt har behov av stöd från det gemensamma.
            Värdet av gemensam verksamhet framstår tydligare än någonsin när
            riksdagen för att värna demokrati och välfärd in i 2000-talet
            tvingas skära i dagens välfärdssystem.
          </note>
          <note>
            Ändå har riksdagsmajoriteten strävat efter att bördorna skall
            bäras rättvist. Den femtedel av befolkningen som har det bäst
            bidrar med nära 40 % av kostnaderna för programmet. Den femtedel
            som har det sämst bidrar med 15 %.
          </note>
          <note>
            En rättfärdig fördelning av ansvaret för budgetsaneringen förutsätter
            en väl avvägd kombination mellan skatter och utgiftssänkningar.
            Därför består programmet till hälften av besparingar och till
            hälften av utgiftsminskningar. Skattehöjningarna träffar i första
            hand dem som har bäst möjlighet att betala. Så betyder t.ex. den
            höjda kapitalskatten, bibehållandet av förmögenhetsskatten, höjningen
            av avkastnings- och reavinstskatterna och införandet av värnskatten
            att den som tjänar hyggligt, den som har goda tillgångar, är med
            och drar sitt strå till stacken för att sanera den offentliga
            ekonomin.
          </note>
          <note>
            Därför blir K-G Svensons bild av dem som har det jobbigast så
            osann. Det var inte de skatter Moderaterna sänkte under den förra
            mandatperioden som hjälpte dem som hade det jobbigast. De som
            har det jobbigast är allra mest beroende av att vi kan klara välfärden
            och ha goda trygghetssystem och en infrastruktur som på lång sikt
            bidrar till jobb och styrka i Sverige.
          </note>
          <note>
            Den inkomstram som riksdagen nu skall lägga fast bygger inte
            på stora förändringar av tidigare beslut.
          </note>
          <note>
            Däremot följer vi upp ett antal frågor som tidigare diskuterats
            här i riksdagen i konkreta förslag i betänkandet. Inkomstramen
            rymmer också angelägna näringspolitiska satsningar.
          </note>
          <note>
            Skatteutskottet har vid flera tillfällen efterlyst en förändring
            av förmånsvärderingen av tjänstebilar. Det nuvarande systemet,
            där drivmedelskostnaderna, alltså bensinen, har räknats in i förmånsvärdet
            och den enskilde haft precis samma kostnad för sin bil vare sig
            han eller hon kört 1 000 eller 3 000 mil privat, har inte varit
            bra. Nu bryter vi ut drivmedelskostnaden ur förmånsvärdet. Den
            som har tjänstebil får på samma sätt som alla andra känna av kostnaden
            för ytterligare mil. Rörliga bensinkostnader också för tjänstebilarna
            har en viktig miljöpolitisk betydelse.
          </note>
          <note>
            Det förmånsvärde för tjänstebilen exklusive bensin som nu läggs
            fast, bygger på det faktiska värdet av tjänstebilsförmånen.
          </note>
          <note>
            I den allmänna debatten, och också här i kammaren vid något tillfälle,
            har det sagts att de sänkta förmånsvärdena innebär en subvention
            av välavlönade män. Det är inte sant. När de gamla förmånsvärdena
            lades fast, var räntan runt 13 %. I dag är statslåneräntan nära
            7 %. Det är vare sig hållbart eller rimligt att i dagens läge
            beräkna förmånen av en tjänstebil på samma grund som när räntan
            var 13 %. Det är därför förmånsvärdet för tjänstebilarna sänks.
          </note>
          <note>
            Det innebär en budgetmässig belastning för statskassan, men den
            har varit nödvändig för att kunna hålla fast vid den grundläggande
            principen att de förmåner som arbetsgivaren erbjuder skall knyta
            an till förmånens värde - inte mindre, men inte heller mer, inte
            ens, fru talman, om det är en majoritet karlar som berörs.
          </note>
          <note>
            Den konstruktion som nu läggs fast, som innebär att en stor del
            av förmånsvärdet knyts an till den aktuella räntenivån, ger också
            det nya systemet en helt annan följsamhet gentemot kostnadsutvecklingen
            än det tidigare systemet. Skulle olyckan vara framme så att vi
            återigen fick en borgerlig regering och höjda räntor, då kan jag
            försäkra kammaren att förmånsvärdet på bilarna skulle öka med
            det system vi i dag föreslår.
          </note>
          <note>
            I betänkandet förtydligas också ett antal tekniska frågor i samband
            med att tosserierna med skattefrihet för de s.k. frequent fly-rabatterna
            upphör den 1 januari 1997. Det är inte sant, Karin Pilsäter, att
            det blir krångligare eller dyrare för de småföretagare som vill
            använda möjligheten med frequent fly-rabatter i sina företag.
            Det blir det inte alls. Däremot blir det dyrare och krångligare
            för Karin Pilsäter och mig om vi skulle göra ett antal tjänsteresor
            på riksdagens bekostnad och sedan som belöning av flygbolaget
            få fria resor med ungarna till Paris som tack för att vi på arbetsgivarens
            bekostnad har rest med detta flygbolag. Vad finns det, Karin Pilsäter,
            för anledning att ha speciella skattesubventioner för den typen
            av förmåner?
          </note>
          <note>
            Och Holger Gustafsson som pratar om en så seriös företagspolitik
            - vad är det för etik och moral med att den skall få skattefrihet
            som på sin arbetsgivares bekostnad gör ett antal resor och av
            flygbolaget får gratisresor för familjen? Det är väl ändå inte
            rimligt att vi med skattepengar skall subventionera det och göra
            en speciell skatteavvikelse för den typen av tosserier? Det är
            väl varken sunt förnuft och ärlighet eller etik och moral med
            det?
          </note>
          <note>
            Den s.k. brytpunkten för statsskatten behålls på drygt 203 000
            kronor. Det förstärker statsfinanserna med över 900 miljoner kronor
            i förhållande till dagens regler. Den förstärkningen behövs när
            inkomsterna från tjänstebilarna minskar. Den innebär också att
            finansieringen av tjänstebilsförslaget får en rimlig fördelningspolitisk
            profil.
          </note>
          <note>
            Utskottet har biträtt regeringens förslag om att lindra effekterna
            av den höjda fastighetsskatten för de småhusägare som fått sitt
            basvärde höjt med minst
          </note>
          <note>
            40 % och ökat med minst 200 000 kronor om året, dvs. de som fått
            fastighetsskatten ökad med mer än
          </note>
          <note>
            3 400 kronor på ett år. De får skatten minskad på det överskjutande
            beloppet med 100 %, 80 %, 60 %,
          </note>
          <note>
            40 % respektive 20 % vid taxeringarna 1997-2001.
          </note>
          <note>
            Vi följer också upp regeringens förslag om en översyn av fastighetstaxeringen
            genom ett tillkännagivande med anledning av flera motioner från
            bl.a.
          </note>
          <note>
            Centerpartiet, Socialdemokraterna och Moderaterna.
          </note>
          <note>
            Fastighetsskatten är en viktig skattebas. Det är viktigt att
            allmänheten kan känna tilltro till hur fastighetsvärdena sätts.
            Därför bör graden av lekmannainflytande i taxeringen utredas.
          </note>
          <note>
            Man bör se över frågor som hur avstånd till kustlinje skall värderas,
            och se till att det inte bli orimligheter i underlaget. Man skall
            också granska andra faktorer som har betydelse för hur basvärdena
            tas fram. Utredningen skall ske skyndsamt säger utskottet i sitt
            tillkännagivande, så att ett förslag kan läggas fram på riksdagens
            bord i så god tid att förändringar kan träda i kraft redan fr.o.m.
            taxeringsåret 1998.
          </note>
          <note>
            Fastighetsskattefrågorna är svåra, och det är inte alltid enkelt
            när det gäller enskilda människor. Därför blev jag litet förvånad
            när K-G Svenson tog upp ärendet med den kvinna vi mötte på skatteutskottet.
            Det finns i vårt land många pensionärer, bl.a. ute i skärgårdsområdena,
            som fått relativt höga, en del mycket höga, fastighetsvärden.
            Den kvinna som talade med oss sade att hon hade fått ett fastighetsvärde
            på 1
          </note>
          <note>
            miljon kronor. Det motsvarar ca 17 000 kronor i fastighetsskatt.
            Hon har säkert driftskostnader för runt
          </note>
          <note>
            15 000 kronor. Har hon ingen annan förmögenhet än sin fastighet,
            är hon berättigad till bostadstillägg för pensionärer motsvarande
            83 % av kostnaderna om hon är en pensionär som inte har ATP eller
            andra gynnsamma pensioner eller inkomster utöver folkpension och
            pensionstillskott.
          </note>
          <note>
            K-G Svenson talar i alla sammanhang illa om olika bidrag. Men
            det är ju så, K-G Svenson, att bidragens konstruktion är sådan
            att de kan lindra där det behövs, där människor verkligen har
            det jobbigt.
          </note>
          <note>
            Vissa bidrag är av mycket generell karaktär, och av den typen
            är bostadsbidragen. Bostadsbidragen till pensionärer är inga socialbidrag,
            K-G Svenson. Det är otäckt och farligt om ni moderater åker runt
            landet och försöker likställa bostadstillägget för pensionärer
            med socialbidrag. Bostadstillägget till pensionärer är en del
            av pensionen, men en del av pensionen som är beroende av den enskildes
            bostadskostnad och som också ökar när fastighetsskatten gör det.
          </note>
          <note>
            Sedan är jag väl medveten om, K-G Svenson, att alla problem med
            fastighetsskatter för enskilda människor inte tas bort av vare
            sig bostadsbidrag för barnfamiljer eller av bostadsbidrag för
            pensionärer, men låt oss inte oroa människor som har det jobbigt
            ännu mer. Låt oss hjälpas åt att göra debatten så seriös som möjligt.
            Då är det också mycket lättare att lösa dessa frågor, som kan
            vara komplicerade.
          </note>
          <note>
            Fru talman! Energibeskattningen läggs delvis om.
          </note>
          <note>
            I stor enighet har utskottet ställt sig bakom förslaget om att
            produktionsskatterna på vattenkraftsel läggs om från en skatt
            beräknad på antalet producerade kilowattimmar till en fastighetsskatt.
            Den tidigare beskattningen med olika skattesatser för anläggningar
            med värdeår före eller efter år 1973 påverkade produktions- och
            investeringsbeslut hos kraftföretagen på ett sätt som inte alltid
            varit avsett. Med övergången till en fastighetsskatt får vi en
            generellare och mer användbar modell för beskattning av den begränsade
            naturresurs som vattenkraften är. Staten avstår från den höjning
            av produktionsskatten på el som skulle ha trätt i kraft vid nästa
            halvårsskifte och växlar över den beräknade inkomsten i höjda
            energiskatter på fossila bränslen och höjd skatt på elektrisk
            kraft. Omläggningen görs för att värna den elintensiva industrin.
            I
          </note>
          <note>
            alltför hög grad har produktionsskatterna övervältrats på de
            mest utsatta företagen. Det kan lindras genom det beslut som vi
            nu fattar.
          </note>
          <note>
            Däremot kan vi ännu inte fatta beslut om att höja koldioxidskatten
            för industrin. Den var en del av EU-
          </note>
          <note>
            finansieringen och utformad så att den skulle värna de mest energiintensiva
            företagen. Det är en ödets ironi att det nu är EU-regler som gör
            att beslutet skjuts fram. Men utskottet förutsätter att det återkommer
            till våren.
          </note>
          <note>
            Vi har dock kunnat ta tillfället i akt att i anslutning till
            propositionen förlänga systemet med energiskattenedsättning för
            växthusnäringen och förutsätter att regeringen återkommer med
            förslag som förenar herr skatteministerns säkra och trygga kontroller
            med bra likviditetsvillkor för näringen.
          </note>
          <note>
            Betänkandet innehåller också förslag till förändringar av alkoholbeskattningen.
            I stället för en progressiv ölbeskattning kommer skatten att bestämmas
            till 1 kr 45 öre per volymprocent. Det betyder i snitt
          </note>
          <note>
            8 % prishöjning på folköl och 17 % prissänkning på starköl. Det
            är billig retorik när Folkpartiet påstår att fastighetsskatten
            finansierar ölskattesänkningen.
          </note>
          <note>
            Sänkningen av skatten på starköl finansieras fullt ut av höjda
            sprit- och tobakskatter och höjningen av skatten på folköl. Spritskatten
            höjs med 2 %, tobakskatten med 7,9 % så att förändringen kan genomföras
            utan minskade skatteinkomster. Finansieringen ger t.o.m. utrymme
            för ytterligare 30 miljoner för informationsinsatser mot alkoholmissbruket.
          </note>
          <note>
            Ändå är det inte med någon glädje vi lägger fram förslagen. Svensk
            alkoholpolitik är framgångsrik i ett internationellt perspektiv.
            De relativt höga alkoholskatterna spelar en viktig roll i det.
            Ett land som så framgångsrikt använt alkoholskatterna i kampen
            mot missbruket måste slå vakt om sina införselregler. När vi i
            samband med EU-förhandlingarna i kompromissens namn sade ja till
            införsel av 15 liter öl fick det allvarliga konsekvenser. Den
            ölbusiness som förekommer i södra Sverige är inte värdig. Den
            stimulerar till en kultur vi inte kan acceptera. Därför känns
            det riktigt att redan nu införa den proportionella ölskatten för
            att i någon mån få bukt med eländet och samtidigt inte behöva
            se den svenska bryggerinäringen rasa sönder på grund av skattekonkurrensen.
          </note>
          <note>
            Erfarenheterna av ölimporten visar hur viktigt det är att slå
            vakt om de svenska införselreglerna. Därför är det starkt att
            alla partier i riksdagen enhälligt har ställt upp bakom den tydliga
            linje som regeringen och skatteministern driver i förhandlingarna
            med EU. Jag vill passa på tillfället att tacka alla riksdagens
            partier för deras vilja att helhjärtat försvara en av grundbultarna
            i svensk alkoholpolitik i samband med de förhandlingar som regeringen
            nu för.
          </note>
          <note>
            Det är vårt gemensamma ansvar att visa att Sverige menar allvar
            med sin alkoholpolitik. Hur mycket vi än värnar den fria marknaden
            får den inte gå ut över människor som inte klarar av att använda
            alkohol. Det finns ett starkt samband mellan bruk av alkohol och
            missbruksproblem. Därför är det ett gemensamt ansvar att bedriva
            en politik som leder till att användningen av alkohol begränsas.
            En fri marknad får inte leda till fler slagna kvinnor, fler utslagna,
            fler olyckliga eller till fler barn som lider på grund av föräldrarnas
            missbruk.
          </note>
          <note>
            Fru talman! Inkomstramen täcker också in ett antal skatteförslag
            som tidigare behandlats i riksdagen och som kommer att behandlas
            av riksdagen under hösten.
          </note>
          <note>
            Flera av dem gäller selektiva åtgärder inriktade på att stimulera
            sysselsättningen. Här finns beslutet om att slopa bilaccisen för
            att stimulera till förnyelse av bilparken. Här finns den sänkta
            stämpelavgiften, som påverkar fastighetsmarknaden och indirekt
            påverkar byggande. Här finns beslutet om minskade socialavgifter
            med störst effekt på de mindre företagen.
          </note>
          <note>
            Inom kort kommer riksdagen att behandla ett förslag som syftar
            till att underlätta generationsskiften i mindre företag. Vi kommer
            att få ta ställning till en omfattande lättnad i ägarbeskattningen
            av mindre och medelstora företag. Alla dessa förslag syftar till
            att stimulera företagande och tillväxt i vårt land.
          </note>
          <note>
            Däremot är vi inte beredda att lägga fram förslag om omfattande
            generella skattesänkningar. När Moderata samlingspartiet föreslår
            att skatterna sänks redan 1997 med 37 miljarder, egentligen 42
            miljarder, och totalt 65 miljarder 1999 återgår man till den politik
            som så gruvligt misslyckades under de borgerliga åren. På område
            efter område vill man återgå till den politik som misslyckades
            i början av 90-talet. Det är beklagligt. Det är kanske inte så
            märkligt att partiet i dag står tämligen ensamt i svensk politik.
          </note>
          <note>
            Fru talman! Sverige har en hög skattekvot. Det betyder att utrymmet
            för nya skattehöjningar är litet.
          </note>
          <note>
            Det är vårt gemensamma ansvar att utforma skattepolitiken så
            att den blir så rättfärdig som möjligt. Då är det - det har Holger
            Gustafsson rätt i - viktigt att föra en ärlig skattedebatt. Vi
            skall slå vakt om de möjligheter som skattesystemet har att omfördela
            mellan välbärgad och fattig, mellan olika skeden i livet. Vi skall
            säkra en god infrastruktur och ett värdigt välfärdssamhälle. Vi
            har ansvar att utforma skattesystemet så att det blir så förutsägbart
            som möjligt för investeringar och satsningar i vårt land och vara
            uppmärksamma på behov av förändringar på olika områden. Vi får
            aldrig ge vika från kraven på en rättvis fördelningspolitik, ett
            skattesystem som gynnar jobben, stimulerar en gynnsam ekologisk
            utveckling och en ansvarsfull finansiering av de åtaganden det
            svenska samhället gör.
          </note>
          <note>
            Fru talman! Jag yrkar bifall till finansutskottets förslag.
          </note>
          <note>
            (Applåder)
          </note>
          <note type="speaker">
            Anf. 97 KARL-GÖSTA SVENSON (m) replik:
          </note>
          <note>
            Fru talman! De låg- och medelinkomsttagare som finns utanför
            det här huset och här på läktaren fick inte mycket till svar av
            Inger Lundberg i den skruvstädssituation som många av dem befinner
            sig i. De har hamnat i ett bidragsberoende med er politik och
            har svårt att ta sig ur det, om man inte gör någonting radikalt
            genom att sänka skatterna i kombination med sänkta bidrag som
            gör att de får bestämma över sin egen livssituation på ett betydligt
            bättre sätt. Det är rätt så anmärkningsvärt att Inger Lundberg
            förordar höjda skatter. När man inte kan betala dem får man betala
            dem med utökade bidrag.
          </note>
          <note>
            Den aktuella kvinna som uppvaktade skatteutskottet vill inte
            söka något bostadsbidrag. Hon vill klara sig på sin pension. Men
            hon vill inte ha en orimlig skatt som hon inte kan betala. Det
            var det som var ärendet. Hon var medveten om sin situation. Jag
            försöker inte skrämma upp människor runt omkring. Hon representerar
            sig själv och andra i den allvarliga situationen att de inte kan
            klara sig på sin lön eller pension beroende på de höga skatter
            som ni har drivit upp under de år ni varit i regeringsställning.
          </note>
          <note>
            Inger Lundberg talade inte heller om hur man skall bemästra arbetslösheten
            - inte någon analys, inte reflexion vad dessa skattehöjningar
            på 80 miljarder har gjort när det gäller den ökande arbetslösheten.
            Ni har misslyckats med att få ned arbetslösheten. Den har stigit
            och stiger fortfarande.
          </note>
          <note>
            Inger Ohlsson, ordförande i TCO, har sagt att vi måste sänka
            skatterna på arbete för att få ned arbetslösheten. Kjell-Olof
            Feldt har i ett uttalande i dag sagt att det är uteslutet att
            regeringens mål om en halverad arbetslöshet till år 2000 skall
            kunna nås när tillväxten är så låg. Hör, Inger Lundberg, vad effekterna
            är av er politik!
          </note>
          <note type="speaker">
            Anf. 98 INGER LUNDBERG (s) replik:
          </note>
          <note>
            Fru talman! Jag är väl medveten om att den kvinna som uppvaktade
            oss är angelägen om att vi sänker fastighetsskatterna och att
            hon ser fastighetsskatten som ett problem för skärgården. Vad
            jag däremot vänder mig emot var att K-G Svenson inte uppriktigt
            och ärligt kan se att effekterna av fastighetsskatten lindras
            för många av pensionärerna med låga inkomster av bostadstillägget
            till pensionärer, något som ni skjuter framför er. Detta bör också
            finnas med i debatten. Ni skjuter ofta låginkomsttagarnas situation
            framför er. Det gör ni när ni diskuterar den allmänna skattepolitiken.
            Men egentligen handlar det om höginkomsttagarna.
          </note>
          <note>
            Jag läser i er reservation om vilka skatter ni verkligen tycker
            är allvarliga. Särskilt allvarlig är den s.k.
          </note>
          <note>
            värnskatten som inneburit att ökad kunskap och större kompetens
            lönar sig mindre. Tillsammans med den kraftiga höjningen av egenavgiften
            är marginalskatten för en stor del av de heltidsarbetande ungefär
            60 % i stället för 50 %. Ni betonar bland alla skatter på arbetskraften
            - egenavgifter etc. - som speciellt allvarlig den som träffar
            höginkomsttagarna. Det säger rätt mycket om att intresset minsann
            inte ljuger när det gäller Moderaterna.
          </note>
          <note type="speaker">
            Anf. 99 KARL-GÖSTA SVENSON (m) replik:
          </note>
          <note>
            Fru talman! Hela vår partimotion präglas av en fokusering på
            låg- och medelinkomsttagarna. Vi menar att man måste sänka skatterna
            för den kategorin, som i dag har blivit så bidragsberoende genom
            er politik. En stor del av vår inriktning i skattepolitiken handlar
            om detta. Det är framför allt sänkta egenavgifter, sänkt kommunalskatt,
            icke-höjda elavgifter som påverkar konsumtionen i väldigt hög
            grad genom er politik. Det är kolossalt viktigt för alla människor
            att kunna forma sin egen livstillvaro och kunna leva på sin lön
            när skatten är avdragen. Det är en väsentlig del i varje människas
            liv att kunna stå på egna ben och svara för de egna besluten utan
            att vara beroende av politiker för sin levnad. Det är en viktig
            utgångspunkt när det gäller inriktningen i vår ekonomiska politik.
          </note>
          <note>
            Beträffande fastighetsskatten driver Inger Lundberg stenhårt
            att det är marknadsvärdet som skall vara basen. Små tekniska förändringar
            kan göras - det är innebörden i er hemställan till regeringen.
            De människor som i dag drabbas av höga fastighetsskatter har inget
            hopp hos socialdemokrater och centerpartister.
          </note>
          <note>
            Ni vill fortfarande ha det höga skatteuttaget - ingen förändring.
            Markeringen från Inger Lindbergs sida när det gäller marknadsvärdet
            är helt häpnadsväckande i det här avseendet med tanke på de uppvaktningar
            som vi haft och den information som kom från bostadsutskottets
            företrädare Lennart Nilsson och skatteutskottets Anita Johansson.
            Jag kan förstå att Anita
          </note>
          <note>
            Johansson inte står bakom betänkandet med tanke på att det var
            hökarna i partiet, Inger Lundberg och Co.
          </note>
          <note>
            som vann kampen om fastighetsskatten som innebär bibehållandet
            av den höga skattenivån.
          </note>
          <note type="speaker">
            Anf. 100 INGER LUNDBERG (s) replik:
          </note>
          <note>
            Fru talman! Vi för en gemensam diskussion om fastighetsskatten
            och en allvarlig diskussion om de komplikationer som den är förenad
            med. Däremot har vi inte några 5 miljarder att kasta ut på sänkningar
            som i första hand kommer dem som har mycket goda inkomster och
            förmögenheter till del.
          </note>
          <note>
            Karl-Gösta Svenson bryr sig däremot inte om de villaägare som
            har ganska höga räntekostnader. Ni vill sänka värdet av ränteavdragen
            bara för att kapitalägarna skall få lägre kapitalskatt. Ni talar
            väldigt mycket om löntagarna ute i kommunerna, men ni plockar
            bort 8 miljoner från kommunerna, över
          </note>
          <note>
            30 000 jobb. Jag kan försäkra, Karl-Gösta Svenson, att de som
            har det jobbigt ute i vårt land inte vill annat ha än ett jobb.
            Det är förödande om ni föröder den kommunala arbetsmarknaden och
            gör skattesänkningar som inte i första hand kommer jobbarna till
            del, utan den som redan har det bra. Det gjorde ni tidigare.
          </note>
          <note>
            Det misslyckades under era år på tidiga 90-talet. En sådan politik
            skulle misslyckas i dag.
          </note>
          <note type="speaker">
            Anf. 101 KARIN PILSÄTER (fp) replik:
          </note>
          <note>
            Fru talman! Inger Lundberg kallade det för billig retorik när
            jag talade om ölskatt och fastighetsskatt.
          </note>
          <note>
            Jag kan försäkra Inger Lundberg att det inte är fråga om någon
            billig retorik från min sida. Det är fråga om ett konkret förslag.
            Även oppositionspartierna måste ha rätt att i slutändan jämka
            samman ett förslag utan att det skall behöva kallas för billig
            retorik när man på ett rimligt sätt försöker mildra en orimlig
            situation.
          </note>
          <note>
            Jag undrar fortfarande varför det är viktigare i det läge vi
            nu har att sänka ölskatten än att sänka fastighetsskatten för
            de värst utsatta.
          </note>
          <note>
            Sedan vill jag ta upp frequent flyer-rabatten. Det orimliga med
            den är givetvis att den finns. Men det är inte ett beslut som
            vi råder över. Det vi råder över är skatteplikt och kontrolluppgiftsskyldighet.
            Inger
          </note>
          <note>
            Lundberg smeker fördomar medhårs när hon låter antyda att vi
            i riksdagen utnyttjar dessa rabatter. Det är förbjudet för statstjänstemän
            och dit hör riksdagsledamöter i det här fallet. Problemet är det
            däremot för dem det är tillåtet, nämligen de som jobbar inom det
            privata, så till vida att deras arbetsgivare inte kan kontrollera
            om de tar ut dem eller inte, men det är ändå arbetsgivaren som
            är uppgiftsskyldig. Det är det vi vänder oss emot och tycker är
            fel. Det är även i relativt små företag så att arbetsgivaren inte
            kan ha kontrollen över när man har tjänat ihop det osv. Då menar
            vi att det dessutom är svårt att få förståelse för regelverket
            totalt sett om man ser framför sig regler som inte är praktiskt
            genomförbara och hållbara.
          </note>
          <note>
            Jag skulle till sist vilja poängtera ytterligare en felaktighet
            i Inger Lundbergs anförande. Hon sade att
          </note>
          <note>
            Anne Wibble 1994 inte trodde att Sverige skulle klara av statsfinanserna.
            Det är helt fel. Anne Wibble och vi i Folkpartiet trodde inte
            att Socialdemokraterna skulle klara det, och det är en helt annan
            sak. Ni har visat att ni har fått ihop budgeten, men vi tycker
            att ni har gjort det på fel sätt genom att svika en del löften,
            vilket ökar politikerföraktet, och genomför annat som ökar arbetslösheten.
          </note>
          <note type="speaker">
            Anf. 102 INGER LUNDBERG (s) replik:
          </note>
          <note>
            Fru talman! Jag trodde inte att Anne Wibble över huvud taget
            trodde något om sig själv när det gällde möjligheterna att klara
            ut statsfinanserna, eftersom det misslyckades så kapitalt på den
            borgerliga tiden. Vi såg i alla fall inte någon bild eller analys
            som visade att vi skulle kunna gå mot en stabil ekonomi med en
            borgerlig regering.
          </note>
          <note>
            En privat arbetsgivare kan precis som staten har gjort besluta
            att frequent flyer-rabatterna skall gå till företaget. Det är
            naturligtvis en klok och vettig modell. Vill hon eller han av
            något personalpolitiskt skäl att de skall rikta sig direkt till
            de anställda, då får man bygga upp ett system. Men det kan inte
            vara skattebetalarnas och statens sak att göra särskilda skatteundantag
            för den typen av privatresor. Det är icke rimligt,
          </note>
          <note>
            Karin Pilsäter. Jag är förvånad över att Folkpartiet och Kristdemokraterna
            har ställt upp på det moderata förslaget.
          </note>
          <note>
            Sedan över till detta med ölskatt och fastighetsskatt. Förslaget
            är finansierat. Starkölsskattesänkningen är finansierad genom
            höjningar av skatten på folköl och tobak. Vi befarar att minskningen
            av ölförsäljningen kommer att vara fortsatt dramatisk. Då får
            vi inte detta skatteutrymme, om vi inte genomför skattesänkningar.
          </note>
          <note>
            Det är ett oerhört äventyrligt finansieringsförslag som Karin
            Pilsäter har. Dessutom är Karin Pilsäter väl medveten om att den
            1 januari 1998 måste vi anpassa våra ölskatter till EU:s proportionella
            ölbeskattning.
          </note>
          <note type="speaker">
            Anf. 103 KARIN PILSÄTER (fp) replik:
          </note>
          <note>
            Fru talman! Precis som Inger Lundberg sade gäller detta en ettårsfråga,
            och det gör det även beträffande fastighetsskatten. Vi har i såväl
            skatteutskottet som finansutskottet varit överens om att det skall
            göras en översyn från den 1 januari 1998 som skall gälla fastighetsskatten.
            Dessa två problem bör man försöka lösa i ett sammanhang.
          </note>
          <note>
            I grunden handlar det för Folkpartiet inte om att ställa ölskatt
            mot fastighetsskatt, utan det är ett sätt att lösa problemet i
            slutändan av behandlingen. Vi tar ställning till hela budgeten.
            Det är orimligt att säga att den och den skattesänkningen är finansierad
            med den och den skattehöjningen, men om vi nu skall gå in på det
            anser vi från Folkpartiet att det är ganska orimligt att genomföra
            en sänkning av förmånsbilsbeskattningen och låta den finansieras
            av vanliga medelinkomsttagare - och även höginkomsttagare - som
            inte har någon bil eller som betalar sin bil själva. Det är orimligt
            att lärare och andra skall betala för att en grupp högavlönade
            män skall få sänkt förmånsbilsbeskattning.
          </note>
          <note>
            Nu är Inger Lundberg med i överbeskattningsresonemanget, vilket
            är ett fascinerande sätt att se på det hela. Det är aldrig någon
            annan skatt som är för hög i förhållande till vad som är rimligt.
            Skillnaden mellan förmånsbilsbeskattning och andra skatter är
            att den är frivillig. Den som tycker att det är för dyrt att ha
            förmånsbil kan lösa sin bilfråga på något annat sätt. Jag tror
            att detta inte alls handlar om att man plötsligt har gripits av
            en insikt om att skattesatserna är för höga.
          </note>
          <note>
            Vad hade ni gjort om inte detta med rörliga beskattningen hade
            varit uppe på tapeten i samband med det här? Hade ni då genomfört
            sänkningen lösryckt? Jag tror inte det.
          </note>
          <note>
            Detta är nog en eftergift åt de oerhört starka lobbygrupper som
            har arbetat för att få till stånd en sänkning av förmånsbilsbeskattningen
            så att fler skall skaffa förmånsbil och att fler skall köpa de
            bilar som gör att människor får jobb på just de fabrikerna. Men
            det kommer i stället att leda till att andra människors jobb slås
            ut, så jag tror att ni gör en dålig affär.
          </note>
          <note>
            Fru talman! Sammanfattningsvis vill jag säga till
          </note>
          <note>
            Inger Lundberg att vi från Folkpartiet hade en Nathalieplan.
            Den har socialdemokraterna till stora delar genomfört efter valet.
            Det var ganska bra. Men det räcker inte. Skall vi få framtidstro
            och optimism igen då behöver vi också ett skattesystem som uppmuntrar
            människor att starta och genomföra det som de tror på.
          </note>
          <note type="speaker">
            Anf. 104 INGER LUNDBERG (s) replik:
          </note>
          <note>
            Fru talman! Folkpartiet deltog tillsammans med socialdemokraterna
            i genomförandet av skattereformen. En grundläggande princip var
            att de förmåner som en arbetsgivare erbjöd en anställd skulle
            beskattas till sitt rätta värde, vare sig mer eller mindre. Det
            är den principen som vi har följt.
          </note>
          <note type="speaker">
            Anf. 105 PER ROSENGREN (v) replik:
          </note>
          <note>
            Fru talman! Den utredning som skall tillsättas och som skall
            utvärdera fastighetsskatten skall alltså se på hur man kan stärka
            lekmannainflytandet i taxeringsförfarandet. Det är inte särskilt
            vasst.
          </note>
          <note>
            Det finns också andra faktorer som har påverkat situationen.
            Vi vet att det har slagit fel och orsaken till det. Däremot sades
            det med all önskvärd tydlighet i skatteutskottet att marknadsvärdet
            fortfarande är det som skall ligga till grund. Anser då Inger
            Lundberg att utredningen kan komma fram till någonting vettigt
            för att lösa de problem som har uppkommit i samband med fastighetstaxeringen?
          </note>
          <note>
            Det är inte bara räntan som har förändrat situationen när det
            gäller förmånsbilsbeskattningen. Man utgår från 1 600 mils körning.
            Men det har gjorts en tydlig resvaneundersökning som pekar på
            att den genomsnittliga körsträckan för förmånsbilar är 2 300
          </note>
          <note>
            mil. Om man kunde komma till rätta med den skillnaden skulle
            man kunna plocka in den miljarden igen.
          </note>
          <note>
            Det har ingenting med räntan att göra.
          </note>
          <note>
            Dessutom ligger marginalkostnaden per körd mil på ca 5 kr. Jag
            anser att marginalkostnaden - som betalas av arbetsgivaren - för
            bensin till varje körd mil med förmånsbil skall vara densamma
            som när en privat bilägare själv får köpa bensinen.
          </note>
          <note>
            Hur tänker ni göra med värnskatten? Och hur tänker ni göra med
            sjuklöneperioden?
          </note>
          <note>
            Jag återkommer i nästa replik till skattelättnader för små och
            medelstora företag.
          </note>
          <note type="speaker">
            Anf. 106 INGER LUNDBERG (s) replik:
          </note>
          <note>
            Fru talman! Per Rosengren utgår ifrån att man skall köra precis
            lika många mil med tjänstebil om man har marginalkostnad för bilen
            eller om man inte har det. När vi nu förändrar systemet i mer
            miljövänlig riktning är ju ett av syftena att man skall påverka
            den privata bilkörningen, inte att haussa upp höga milantal.
          </note>
          <note>
            När det gäller värnskatten kan Per Rosengren läsa i budgetpropositionen.
            Vi föreslår värnskatt för 1997
          </note>
          <note>
            och 1998. Det socialdemokratiska partiet kommer att föra en mycket
            ingående diskussion om skattepolitik och om konsekvenserna av
            den s.k. KUSK:en, dvs.
          </note>
          <note>
            utvärderingen av skattereformen. På grundval av detta kommer
            vi att lägga fram ett förslag om 1999 års marginalskatter och
            inkomstskatter för de högsta inkomsttagarna.
          </note>
          <note>
            Ifråga om sjuklöneperioden ligger beslutet fast.
          </note>
          <note>
            Om det förs andra diskussioner i regeringen så förs de i alla
            fall inte i skatteutskottet. Nu är kanske inte det primära för
            oss att diskutera sjuklönefrågor.
          </note>
          <note type="speaker">
            Anf. 107 PER ROSENGREN (v) replik:
          </note>
          <note>
            Fru talman! Jo, det är primärt för landet att vi diskuterar sjuklöneperioder.
            Det gäller även näringspolitiken. Skattepolitik handlar ganska
            mycket om näringspolitik. Här gäller det att öka sysselsättningen,
            men det gör vi inte med det framlagda förslaget. Vi hade dessutom
            finansierat vårt förslag på ett ganska enkelt sätt.
          </note>
          <note>
            Sedan är det intressant att höra Inger Lundberg tala om miljöinriktning
            i samband med förmånsbeskattningen. Det förhåller sig precis tvärtom.
            Är marginalskatten på varje körd mil 5 kr uppmuntrar detta till
            mer bilkörning.
          </note>
          <note>
            Angående skattelättnadsförslaget för små och medelstora företag,
            varför undantar ni de allra minsta företagen när det gäller beräkning
            av löneunderlaget?
          </note>
          <note>
            Ni säger att ni vill gynna de allra minsta företagen, men ni
            har inte berört de enskilda firmorna och handelsbolagen särskilt
            mycket. Ni vill i skattelättnadsförslaget undanta de minsta företagen
            som i stort sett bara har två anställda. Ni vill ta bort tio gånger
            basbeloppet när det gäller löneunderlaget. Varför föreslår ni
            något sådant?
          </note>
          <note>
            Ni har sagt att värnskatten skall finnas kvar under
          </note>
          <note>
            1998. Men därefter vet ni inte någonting om vad som händer.
          </note>
          <note>
            Jag fick inte något riktigt svar på min fråga om fastighetsskatten.
            Den utredning som Inger Lundberg och socialdemokraterna tillsammans
            med Centern har föreslagit är ju ganska begränsad i sina möjligheter
            att över huvud taget föreslå några förändringar. Vi är redan medvetna
            om de problem som har funnits.
          </note>
          <note type="speaker">
            Anf. 108 INGER LUNDBERG (s) replik:
          </note>
          <note>
            Fru talman! Om Per Rosengren ger sig till tåls några timmar kommer
            säkert Marie Engström från
          </note>
          <note>
            Vänsterpartiet att kunna föra en ordentlig diskussion med Börje
            Nilsson om trygghetsfrågorna och sjuklöneperioden. Har vi en skattedebatt
            skall vi primärt diskutera skattefrågor.
          </note>
          <note>
            Jag har tidigare redogjort för utredningen om fastighetsskatt.
            Jag kan inte ta den begränsade tiden i anspråk till att ytterligare
            gå in på den.
          </note>
          <note>
            Jag vill säga till Per Rosengren att vi har alla möjligheter
            att gå in i en ordentlig diskussion om de tekniska detaljerna
            i det förslag om lättnader i ägarbeskattningen som ligger på skatteutskottets
            bord. Det är angeläget att vi för en bra debatt, men jag vill
            undertryka att det är viktigt att det beslut vi slutligen fattar
            stimulerar till expansion och nya jobb i de små och medelstora
            företagen. Det är huvudsyftet med det förslag som har lagts fram
            av regeringen, och det är med den grundsynen vi skall ta oss an
            propositionen.
          </note>
          <note type="speaker">
            Anf. 109 RONNY KORSBERG (mp) replik:
          </note>
          <note>
            Fru talman! Jag noterade med tacksamhet att Inger
          </note>
          <note>
            Lundberg tyckte att debatten om fastighetsskatten var viktig.
            Också jag kommer att upphålla mig vid tjänstebilarna och fastigheterna,
            eftersom det är två mycket viktiga problem just nu.
          </note>
          <note>
            Inger Lundberg sade att det är viktigt hur taxeringsvärdet sätts.
            Ja, det är mycket viktigt, därför att det är grunden för den skatt
            man betalar. Därför var det viktigt att lekmannainflytandet stärktes.
            Inger
          </note>
          <note>
            Lundberg efterlyste också en seriös debatt om fastighetsskatten.
            Det är positivt, och jag vill understryka att jag också tycker
            det.
          </note>
          <note>
            Men det förvånar mig att Inger Lundberg inte med ett ord på ett
            seriöst sätt berör grundproblemet med fastighetsbeskattningen,
            nämligen just hur taxeringsvärdet sätts.
          </note>
          <note>
            Man utgår ifrån ett marknadsvärde, dvs. ett fiktivt värde, ett
            gissat, uppskattat värde som baseras på vad andra människor har
            fått ut för sina fastigheter. Det är ingenting jag själv har.
            Jag får betala skatt på någonting som jag inte har. Detta är ett
            grundproblem som rimligen måste diskuteras om man gör anspråk
            på en seriös debatt och om man anser att det är viktigt hur taxeringsvärdet
            sätts.
          </note>
          <note>
            Jag vill också kommentera tjänstebilarna. Det tycks mig som om
            Inger Lundberg anser att priserna på bilarna har stått stilla
            och att man inte har gjort någon omräkning av hur många mil man
            kör, som Per
          </note>
          <note>
            Rosengren var inne på.
          </note>
          <note>
            Dessutom är det så att förmånsvärdet räknas upp med 1,2 gånger
            bensinpriset om arbetsgivaren väljer att betala bensinen. Om vi
            i en väldigt enkel kalkyl utgår från att bensinpriset är 8 kr
            per liter, blir förmånsvärdet 9:60. Om vi säger att hälften är
            skatt kostar alltså bensinen 4:80 litern i förmånsvärde i stället
            för normalt 8 kr.
          </note>
          <note>
            Hur kan det gynna miljön att göra bensinen billigare? Det skulle
            jag vilja veta.
          </note>
          <note type="speaker">
            Anf. 110 INGER LUNDBERG (s) replik:
          </note>
          <note>
            Fru talman! Vi går ifrån ett system, Ronny Korsberg, där priset
            på bensinen är noll kronor till ett system där kostnaden är det
            faktiska priset. Vi hoppas att arbetsgivaren inte skall betala
            bensinen åt den enskilde, eftersom det är ett sämre alternativ
            än om den enskilde täcker kostnaden med egna, skattade pengar.
            Men om arbetsgivaren betalar bensinen åt den enskilda har vi gjort
            ett undantag från principen att ha ett exakt förmånsvärde och
            faktiskt räknat upp bensinens förmånsvärde med faktorn 1,2 och
            därmed nått dessa 9:60.
          </note>
          <note>
            Det är en mycket stor skillnad mellan att gå från ingen marginalkostnad
            alls och att gå till en marginalkostnad på 8 kr, eller i sämsta
            fall 5:60, för körningen.
          </note>
          <note>
            Fastighetsskatten är inget nytt påfund. Det är en skattebas som
            inte bara finns i vårt land utan som spelar en stor roll runt
            hela världen. Den är uppbyggd som en schablonintäkt från vilken
            man drar t.ex. räntorna, om än inte på en blankett.
          </note>
          <note>
            Ronny Korsberg sade i sitt tidagare inlägg: Tag bort räneavdragen.
            Fastighetsskatten från villorna är sammantaget ungefär 15 miljarder
            kronor. Villaavdragen är värda ungefär 15 miljarder kronor. Ronny
          </note>
          <note>
            Korsbergs modell innebär ökade kostnader för unga barnfamiljer
            som nyligen köpt sina hus och som har jättestora problem med sin
            ekonomi, medan den gynnar dem som har avbetalt lånen och har en
            mycket god ekonomi.
          </note>
          <note>
            Jag tror inte på Ronny Korsbergs system. Vi kan behöva diskutera
            fastighetsskatten, men hans system är inte bra om vi vill att
            unga människor skall ha möjlighet till egnahem.
          </note>
          <note type="speaker">
            Anf. 111 RONNY KORSBERG (mp) replik:
          </note>
          <note>
            Fru talman! Det var intressant att höra att vi har gått ifrån
            ett system med noll kronor i skatt på bensinen. Så är det ju inte
            alls. Den har tidigare varit inräknad som ett schablonvärde, så
            den har naturligtvis funnits med som en komponent. Hur stor den
            har varit har bestämts av hur mycket man har kört.
          </note>
          <note>
            Vi har inget emot att man bryter ut bensinpriset ur förmånsbeskattningen.
            Det har vi själva föreslagit långt innan Socialdemokraterna lade
            fram förslaget.
          </note>
          <note>
            Men nu gör man det på ett sätt som gör att bensinpriset sjunker,
            och det är det vi reagerar mot. Då får det inte den effekt som
            vi avsåg när vi ville att man skulla bryta ut den, nämligen att
            man skall få ta ansvaret för kostnaderna för drivmedlet själv.
          </note>
          <note>
            Nu sjunker bensinpriset för den som har det här systemet, och
            det är det som är bekymret.
          </note>
          <note>
            Det är just barnfamiljerna som skulle gynnas med vårt system
            för fastighetsbeskattning. I mitt anförande sade jag inte att
            det enbart var fråga om ränteavdragen. Det var bara ett exempel
            på hur man skulle kunna förändra systemet.
          </note>
          <note>
            Inger Lundberg sade att taxeringsvärdet utgår från en shablonintäkt.
            Intäkt på vad? På nöjet att bo? Det är det som är hela grejen.
            Detta är ett gammalt system. Man har ersatt en gammal schablonintäktsmodell
            med en ren skatt som baserar sig på ett fiktivt värde.
          </note>
          <note>
            Det är ett värde som inte finns, så länge jag inte realiserar
            det.
          </note>
          <note>
            Ni måste på ett seriöst sätt diskutera grundproblemet i beskattningssystemet.
            Ni måste sätta er ned och fundera på om systemet kan göras om
            så att det blir mer rättvist. Om man sparar energi t.ex. bör man
            få en lägre skatt och inte som nu tvärtom. Man bör heller inte
            påverkas av vad grannarna gör vid sin försäljning. Det handlar
            inte om intäkt av någonting.
          </note>
          <note>
            Det är en rättighet att få bo i sitt hus utan att behöva bli
            beskattad så att man tvingas att flytta.
          </note>
          <note type="speaker">
            Anf. 112 INGER LUNDBERG (s) replik:
          </note>
          <note>
            Fru talman! Jag lovar, Ronny Korsberg, att vi för seriösa debatter.
            Däremot tror jag inte att vi på dessa två minuter kan klara ut
            frågan om de grundläggande principerna för fastighetsbeskattning.
            Men låt oss fortsätta med det.
          </note>
          <note>
            Tänk då också efter, Ronny Korsberg, vad som skulle hända unga
            barnfamiljer om man avvecklade ränteavdragen till villaköp. Det
            skulle bli dramatiska förändringar för dem. Allra mest skulle
            det drabba de unga barnfamiljer som hade små andra förmögenheter,
            medan de som kunde belåna annan egendom smygvägen kunde plocka
            in ränteavdragen i villan.
          </note>
          <note>
            Det är möjligt att ni vill vara seriösa, men ni borde kanske
            tänka efter ytterligare litet grand innan ni alltför snabbt lägger
            fram förslagen.
          </note>
          <note>
            Uppriktigt sagt, Ronny Korsberg: Om vi i dag inte har en rörlig
            kostnad för bensinen i förmånsbilsbeskattningen och inför en kostnad
            där den enskilde får betala för varenda bensinliter han kör -
            nog katten har det en stor miljöpolitisk betydelse! Och nog är
            det stor skillnad mot dagens system, där man får betala precis
            lika mycket oavsett om man privat kör 500 mil om året eller 4
            500 mil om året. Erkänn att detta är av stor miljöpolitisk betydelse!
          </note>
          <note type="speaker">
            Anf. 113 HOLGER GUSTAFSSON (kd) replik:
          </note>
          <note>
            Fru talman! Jag fick en skopa etik och moral över mig. Det brukar
            jag få av Inger Lundberg. Den här gången var det inte särskilt
            allvarligt, när det gäller frequent flyer-rabatterna.
          </note>
          <note>
            Låt mig i stället återvända till den fråga som jag så tydligt
            jag kunde försökte ställa i mitt anförande.
          </note>
          <note>
            Förstår Inger Lundberg att höga skatter, ett högt skattetryck,
            är kostnadsdrivande? Förstår hon att det läggs på priser på produkter
            och tjänster, som blir dyra att köpa? Dessutom tar man skatterna
            både från den enskilda privata och från den offentliga sektorn
            och minskar köputrymmet, konsumtionsutrymmet.
          </note>
          <note>
            Detta leder till att produktionen minskar och ökad arbetslöshet
            uppstår.
          </note>
          <note>
            Min fråga är: Drabbar detta de rika, som har råd med skatterna,
            eller drabbar det dem som blir arbetslösa? Jag kommer inte att
            använda argumentet etik och moral. Först vill jag veta om Inger
            Lundberg förstår ekvationen.
          </note>
          <note type="speaker">
            Anf. 114 INGER LUNDBERG (s) replik:
          </note>
          <note>
            Fru talman! Jag förstår Holger Gustafssons resonemang. Över hela
            världen i dag förs ett resonemang om hur stater spelar ut varandra
            mot varandra och om hur höginkomsttagare kan hänvisa den ena staten
            till den andra. Holger Gustafsson har ju själv varit med i
          </note>
          <note>
            EU-parlamentet.
          </note>
          <note>
            Ett av skälen till att jag är väldigt positiv till tanken på
            ett internationellt samarbete är att man skall hitta möjligheter
            att värna den vanliga människans intresse i en internationaliserad
            ekonomi.
          </note>
          <note>
            Skatteministern kommer att återkomma till ett principiellt skattepolitiskt
            resonemang. Därför skall jag nu inte gå in på det. Men jag kan
            försäkra Holger
          </note>
          <note>
            Gustafsson att för socialdemokratin är skatternas effekt på sysselsättningen
            en av de viktiga grundbultarna när vi diskuterar framtidens skattepolitik.
          </note>
          <note type="speaker">
            Anf. 115 HOLGER GUSTAFSSON (kd) replik:
          </note>
          <note>
            Fru talman! Jag vill då bara skicka med Inger
          </note>
          <note>
            Lundberg att detta inte bara gäller konkurrensen med utlandet.
            Det är en mycket viktig faktor, men detta gäller också internt
            i Sverige. Om man belastar enskilda och kommuner minskar köputrymmet.
            Vi får dyrare produkter, mindre möjlighet att köpa dem och hemmamarknaden
            blir sämre. Håller Inger Lundberg med om detta?
          </note>
          <note type="speaker">
            Anf. 116 INGER LUNDBERG (s) replik:
          </note>
          <note>
            Fru talman! Holger Gustafsson var medansvarig när vi hade en
            riksdagsmajoritet som drev Sverige in i en situation med tre år
            av ekonomisk tillbakagång.
          </note>
          <note>
            Det innebar minskad konsumtion, färre jobb och tillbakagång.
            De skattesänkningar på förmögenheter och liknande som denna majoritet
            genomförde var till väldigt liten glädje för vanligt folk.
          </note>
          <note type="speaker">
            Anf. 117 ROLF KENNERYD (c):
          </note>
          <note>
            Fru talman! Sverige behöver mer av samarbete.
          </note>
          <note>
            Svensk politik behöver också mer av samarbete. Samarbetet kring
            politiken måste emellertid vila på en grund som gör det trovärdigt
            att den förda politiken leder till avsett resultat.
          </note>
          <note>
            Det samarbete som regeringspartiet efter valet inledde med Vänsterpartiet,
            och delvis med Miljöpartiet, ledde inte till önskat resultat.
            Återställarna på t.ex.
          </note>
          <note>
            arbetsrättens och företagsbeskattningens område som genomfördes
            med stöd av vänstern under hösten 1994
          </note>
          <note>
            bidrog i stället till att minska förtroendet för den svenska
            politiken och därmed också till att minska förtroendet för svensk
            ekonomi.
          </note>
          <note>
            Det stod därför klart tidigt under 1995 att det politiska samarbetet
            måste få en annan inriktning för att ge det resultat i form av
            en sanering av statsfinanserna som var nödvändig. Det var i det
            läget som samarbetet mellan regeringspartiet och Centerpartiet
            växte fram. Det tog några veckor innan omvärlden registrerat innehållet
            och uthålligheten i detta samarbete. I
          </note>
          <note>
            dag kan vi avläsa resultatet så här långt. På ett och ett halvt
            år har förtroendet för svensk ekonomi återställts.
          </note>
          <note>
            Det har i sin tur resulterat i nästan halverade räntesatser.
            Det har resulterat i att kronans värde nästan återställts sedan
            kronfallet 1992. Det har resulterat i att marginalen till den
            tyska räntenivån till större delen har eliminerats.
          </note>
          <note>
            Det har också - och det är baksidan av framgångsmyntet, som man
            inte skall hymla med - resulterat i uppoffringar för alla medborgare
            i det svenska samhället. Det har varit nödvändigt att fördela
            dessa bördor bland alla medborgare för att uppnå den gemensamma
            ekonomiska saneringen. Dessa bördor skall dock vägas mot de nyttigheter
            som redan uppstått och som kommer att uppstå till följd av den
            ekonomiska saneringen. Till de nyttigheter som redan uppstått
            hör t.ex. tryggheten hos företagare och egnahemsägare i och med
            att de klarar sina ränteåtaganden till följd av räntefallet. Dit
            hör också de stabila priser som uppnåtts på grund av låg inflation,
            vilken i sin tur möjliggjorts bl.a. genom kronans förstärkning
            och sänkningen av matmomsen. Den senare är för övrigt flera partier
            nu beredda att återställa till fullmomsnivå, och därmed delvis
            äventyra den uppnådda prisstabiliteten.
          </note>
          <note>
            Till de nyttigheter som nu ligger inom räckhåll till följd av
            saneringen hör bl.a. att grunden nu är lagd för en balanserad
            expansion av såväl hushållens som företagens ekonomi. Därmed skapas
            förutsättningar för en successivt ökad sysselsättning och minskning
            av arbetslösheten. Till dessa nyttigheter hör också att grunden
            nu är lagd för att successivt öka resurserna till de behov av
            vård och omsorg - framför allt i kommunal- och landstingskommunal
            regi - som ter sig alltmer påträngande.
          </note>
          <note>
            För att dessa exempel på nyttigheter skall kunna försvaras respektive
            uppnås krävs emellertid ett fortsatt ansvarsfullt samarbete för
            att försvara tagen terräng, som det heter på militärspråk. Det
            finns alltså inte utrymme för allmänt lättsinne eller vidlyftiga
            spenderbyxor.
          </note>
          <note>
            Centerpartiet är berett att även fortsättningsvis ta detta ansvar
            - att tålmodigt och målmedvetet skapa politiska resultat som förbättrar
            levnadsförhållandena för medborgarna. Detta ansvarstagande utesluter
            löften om såväl stora och lättsinniga skattesänkningar som mer
            påtagliga utgiftsökningar. Det utesluter däremot inte finansierade
            skattesänkningar eller finansierade utgiftsökningar. De är tvärtom
            nödvändiga. Att enbart eller i väsentlig grad hänvisa till s.k.
            dynamiska effekter som finansiering duger emellertid inte -
          </note>
          <note>
            det har erfarenheterna från såväl skattereformen från
          </note>
          <note>
            1990-91 som ofinansierade skattesänkningar från
          </note>
          <note>
            1992-94 lärt oss.
          </note>
          <note>
            Fru talman! Enligt Centerpartiets uppfattning är det framför
            allt tre områden som bör bli föremål för förändringar inom skatteområdet
            framöver.
          </note>
          <note>
            För det första gäller det ytterligare lättnader i småföretagens
            och småföretagarnas beskattning.
          </note>
          <note>
            För det andra gäller det förändringar i skatter och avgifter
            på energi- och miljöområdet för att styra och underlätta energiomställningen
            och omställningen till miljövänligare uppvärmning och miljövänligare
            industriproduktionsprocesser.
          </note>
          <note>
            Förändringar inom de här båda områdena bör delvis ske genom s.k.
            skatteväxling, dvs. större belastning på energi och miljöstörande
            verksamhet och mindre belastning på framför allt de mindre företagens
            kostnader för arbetskraft.
          </note>
          <note>
            För det tredje gäller det justering av de skatter som är, eller
            upplevs vara, ologiska och/eller orättvisa.
          </note>
          <note>
            På de två förstnämnda områdena har beslut redan fattats, eller
            är på väg att fattas, som inte skulle ha fattats om inte Centerpartiet
            hade varit pådrivande inom ramen för samarbetet med regeringspartiet.
            Erik
          </note>
          <note>
            Åsbrink tillstod tidigare i debatten i dag att det börjar finnas
            en större insikt inom socialdemokratin om småföretagens betydelse.
            Jag vill inte underskatta den självrannsakan som sker inom rörelsen,
            men jag tvekar inte att säga att Centerpartiet i form av läromästare
            starkt har medverkat i denna process.
          </note>
          <note>
            De åtgärder som har vidtagits gäller t.ex. återinförd kvittningsrätt,
            som gör det möjligt att kvitta förluster i företaget under den
            känsliga startfasen mot inkomster av tjänster.
          </note>
          <note>
            Det gäller riskkapitalavdraget som infördes förra årsskiftet
            och som snart kom att avlösas av väsentliga lättnader i den s.k.
            dubbelbeskattningen för aktiebolag som inte är börsnoterade.
          </note>
          <note>
            Dubbelbeskattningen innebär ju att företagen först betalar skatt
            på den vinst som uppstår. I nästa led får ägaren betala skatt
            på sin utdelning eller sin avkastning från företaget. Skatt tas
            alltså ut två gånger. Det får ju den orimliga konsekvensen att
            avkastningen på en säker placering i t.ex. banksparande beskattas
            en gång, medan avkastning av den väsentligt riskablare placeringen
            i ett eget företag beskattas två gånger.
          </note>
          <note>
            Denna orimlighet kommer nu i väsentliga delar att undanröjas.
          </note>
          <note>
            Det gäller vidare det förslag som behandlas i detta betänkande
            om att sänka arbetsgivaravgiften med fem procentenheter för en
            lönesumma upp till 600 000 kr per år och företag, och upp till
            180 000 kr för egenföretagare.
          </note>
          <note>
            Det gäller också de energiskattehöjningar som har finansierat
            den kraftiga utbildningssatsning som tidigare beslutats av riksdagen
            samt den aviserade koldioxidskattehöjningen för industrin, inklusive
            nedsättningsregler för den energiintensiva industrin.
          </note>
          <note>
            Jag har vidare goda förhoppningar om att regeringen inom kort
            kommer att besluta om förlängning av skattebefrielsen för etanol
            fr.o.m. årsskiftet. Det är utomordentligt viktigt att så sker,
            så att etanoltillverkningen nu kan få en ordentlig skjuts framåt.
            Det kommer att skapa positiva sysselsättningseffekter och positiva
            miljöeffekter.
          </note>
          <note>
            Arbetet bör även fortsättningsvis inriktas på lättnader i fåmansbolagsreglerna,
            på ytterligare sänkningar av arbetsgivaravgifterna finansierade
            exempelvis med avfallsskatt och på en skatt på kväveoxidutsläpp.
          </note>
          <note>
            Fru talman! En beskattning som är och som upplevs vara orättvis
            är delar av fastighetsskatten. Den har berörts tidigare i debatten
            och är och har varit föremål för mycken massmedial debatt, som
            stundom står på oseriös grund. Jag tänker därför ta några minuter
            i anspråk för att redovisa den uppkomna situationen och säga något
            om hur den har uppstått.
          </note>
          <note>
            Fastighetsskatten höjs nu av flera anledningar.
          </note>
          <note>
            För det första höjdes skattesatsen genom beslut
          </note>
          <note>
            1994 under alliansen mellan regeringspartiet och
          </note>
          <note>
            Vänsterpartiet. Vi motsatte oss detta beslut.
          </note>
          <note>
            För det andra höjs nu fastighetstaxeringsvärdena som ett resultat
            av den allmänna fastighetstaxering som genomförs vart femte sjätte
            år. De principer som gäller för denna omtaxering är i allt väsentligt
            de principer som gällt under lång tid och som man fattat beslut
            om huvudsakligen i politisk enighet. Tillämpningen av dessa politiskt
            beslutade principer har emellertid kommit att förändras bl.a.
            genom att inslaget av förtroendevalda, lokala företrädare i taxeringsnämnderna,
            togs bort mot vår vilja för ett antal år sedan. Det har vidare
            förändrats genom skevheter i underlaget, dvs. köpeskillingarna
            inom respektive värdeområde.
          </note>
          <note>
            Skatten höjs dessutom i vissa delar av landet genom de numera
            rullande, årliga taxeringarna som också de beslutats i stor politisk
            enighet och vars syfte har varit och är att undvika de stora trappstegsvisa
            höjningarna vart femte sjätte år som resultat av de allmänna taxeringarna.
            Även här bereder den praktiska tillämpningen problem framför allt
            på grund av brister i underlaget.
          </note>
          <note>
            Alltsedan resultatet av taxeringsutfallet blev känt har vi strävat
            efter att lindra effekterna för framför allt fast boende i attraktiva
            fritidshusområden. Vi har också tillsammans med regeringen lagt
            fram förslag till lättnader för de allra värst drabbade. Det är
            ett väsentligt steg i rätt riktning, men det är ändå otillräckligt.
            Vi var därför redan när vi lade fram förslaget överens om att
            en fortsatt översyn måste till för att få bort ytterligare avarter
            i taxeringsutfallet. Så kommer också att ske. Det är viktigt att
            denna översyn sker skyndsamt.
          </note>
          <note>
            Därefter bör vi genomföra en utvidgad utredning om de mera grundläggande
            principerna och de grundproblem som Ronny Korsberg tidigare har
            berört i debatten. Men det hinner vi inte med under den skyndsamma
            översyn som måste till för att människor skall få besked.
          </note>
          <note>
            Enligt vår uppfattning skall man i denna skyndsamma översyn inrikta
            sitt arbete på att analysera den s.k. belägenhetsfaktorn som höjer
            värdet i vattennära lägen. Man skall vidare analysera kantigheter
            i poängberäkningssystemet, fördelningen mellan markvärde och byggnadsvärde
            och också lämna förslag till åtgärder för att rätta till de skevheter
            som onekligen finns i systemet.
          </note>
          <note>
            Vidare bör möjligheterna att använda skilda underlag mellan fritidsfastigheter
            och permanentfastigheter klarläggas. Prisbildningen på fritidsfastigheter
            skall alltså inte påverka taxeringsvärdet på permanentbostäder.
          </note>
          <note>
            Jag anser också att den som nyligen köpt sin fastighet till högt
            pris och därmed medverkat till att höja hela prisnivån skall åsättas
            ett taxeringsvärde som står i relation till köpeskillingen och
            inte som nu till det genomsnittliga marknadsvärdet. Det är ju
            uppenbarligen orättvist att den som i första hand driver upp prisutvecklingen
            inte får ta den fulla effekten av sitt eget beteende.
          </note>
          <note>
            Jag anser också att regeringen bör ingripa mot de kraftiga höjningar
            som nu tycks bli fallet vid årets rullande taxering i enstaka
            värdeområden, t.ex. Bohusläns kustområden. Det är ju just dessa
            områden som i första hand berörs av den översyn som nu skall göras.
            Därför bör höjningen i dessa områden till följd av den rullande
            taxeringen begränsas till noll under den tid som översynen pågår.
          </note>
          <note>
            Härigenom skulle vi komma till rätta just med avarterna av systemet
            utan generella lösningar som också inkluderar fastigheter med
            rimligt satta värden.
          </note>
          <note>
            Jag anser också att vi alla bör bemöda oss om att redovisa realistiska,
            genomförbara, finansierade förslag och att vi fortsättningsvis
            avstår från flummiga avsättningar av penningbelopp och begäran
            om regeringsförslag. Det är enbart så som resultat i sak kan uppnås,
            även om det inte ger lika stora rubriker i medierna som diverse
            utspel och jämförelser mellan ölskatt och fastighetsskatt kan
            ge.
          </note>
          <note>
            Fru talman! Den första fasen i saneringen av den svenska ekonomin
            är nu nästan genomförd. Den har för oss alla inneburit uppoffringar,
            men den har också inneburit ökad trygghet för bl.a. räntetyngda
            medborgare.
          </note>
          <note>
            Nu är grunden lagd för en försiktig och balanserad expansion
            i företag och i hushåll. Låt oss hjälpas åt att bygga vidare på
            denna grund med sikte på att öka sysselsättning och välfärd i
            det svenska samhället.
          </note>
          <note>
            Anf. 118 KARL-GÖSTA SVENSON (m)
          </note>
          <note>
            replik:
          </note>
          <note>
            Fru talman! Det är inte så, Rolf Kenneryd, att ni tar ansvar
            för att skapa ett gott företagarklimat. Det goda företagsklimat
            som vi tillsammans skapade under den borgerliga regeringsperioden
            har i stort sett raserats sedan 1994. Det har försämrats i mycket
            hög grad.
          </note>
          <note>
            Rolf Kenneryd talar om en del förändringar. Men alla förändringar
            växlas ju mot andra skatter.
          </note>
          <note>
            Ni var med på detta med förskottsbetald moms. Ni säger att vi
            skall fatta beslut om att sänka arbetsgivaravgiften för företag
            med fem personer. Men samtidigt är ni med och inför en fördubblad
            sjuklöneperiod som är en ren beskattning av företagen. De hämmas
            att anställa fler människor.
          </note>
          <note>
            Vi har hört tidigare i dag att sedan ni började samarbetet med
            Socialdemokraterna har arbetslösheten stigit, och den stiger för
            närvarande. Sjuklöneperioden är ju också ett hinder för arbetslösa
            att få jobb.
          </note>
          <note>
            Man måste ju vara kanonfrisk i dagens läge, med den bestämmelsen,
            för att få jobb i näringslivet. De är osäkra på vad effekterna
            blir annars. Det kostar kolossalt mycket pengar.
          </note>
          <note>
            Rolf Kenneryd talar om fastighetsskatten. Enligt
          </note>
          <note>
            Rolf Kenneryd och den mening som skatteutskottets majoritet,
            bestående av Centern och Socialdemokraterna, har är det är ju
            fortfarande marknadsvärdet som skall ligga till grund för beskattningen.
            Vi måste ju sänka skatteuttaget om det skall bli några effekter
            för individerna. Det är bra att den tekniska undersökningen sker.
            Värdeområdena behöver nog förändras. Vi behöver också diskutera
            om man fortfarande skall ha en rullande fastighetstaxering. Det
            är bra om den kan belysas. Men jag är inte säker på att den får
            den belysningen i den här utredningen.
          </note>
          <note type="speaker">
            Anf. 119 ROLF KENNERYD (c) replik:
          </note>
          <note>
            Fru talman! De skattesänkningar som vi föreslår, har föreslagit
            och kommer att föreslå måste självfallet ha en ansvarsfull finansiering.
            Då är det rimligt att man också söker finansiering inom respektive
            sektor som drar nytta av den sänkta skatten.
          </note>
          <note>
            När det gäller fastighetstaxeringen är det inte rimligt och trovärdigt
            att hävda att man skulle kunna använda något annat värde än marknadsvärdet
            inom den begränsade tidsram som nu föreligger för den översyn
            som måste fram för att människor skall få besked i rimlig tid.
          </note>
          <note>
            Låt mig dessutom peka på att det tidigare under den här debatten
            har föresvävats att det skulle finnas något samlat motförslag
            till det som riksdagen nu går åstad att besluta om. Låt mig då
            erinra om att det inte finns något sådant. Moderaterna föreslår
            en sänkning av skattesatsen. Det är man ensamma om. De föreslår
            vidare halva markvärdet. Folkpartiet har inget eget konkretiserat
            förslag. Vänstern begär förslag om takregler från regeringen och
            har inget eget förslag.
          </note>
          <note>
            Miljöpartiet säger att skatten på sikt skall avvecklas och föreslår
            inga förändringar i det korta perspektivet.
          </note>
          <note>
            Kristdemokraterna föreslår att skatten successivt skall avvecklas
            men har inga förslag till tekniska förändringar i det perspektiv
            som är rimligt för att människor skall få besked innan det här
            träder i kraft.
          </note>
          <note>
            Anf. 120 KARL-GÖSTA SVENSON (m)
          </note>
          <note>
            replik:
          </note>
          <note>
            Fru talman! Jag konstaterar att Centern ligger fast vid en högskattepolitik
            och inte vill sänka skatterna på arbete och företagande. Därför
            är det stor risk för att vi inte klarar av att lösa problemet
            med arbetslösheten. Jag håller med Kjell-Olof Feldt om att arbetslösheten
            inte kommer att halveras. Det är fullständigt klart att den totala
            arbetslösheten inte kommer att halveras, och inte heller den öppna
            arbetslösheten, med den politik som ni för närvarande för.
          </note>
          <note>
            Det är inte frågan om marknadsvärdet. Jag diskuterar inte det.
            Jag konstaterar bara att det fortfarande skall ligga fast som
            princip. Då måste ju skatteuttaget sänkas om det skall få någon
            effekt hos individerna.
          </note>
          <note type="speaker">
            Anf. 121 ROLF KENNERYD (c) replik:
          </note>
          <note>
            Fru talman! Den analys som Karl-Gösta Svenson just gjorde är
            inte riktig. Vi är beredda att medverka till ett skatteklimat
            för småföretag som är gynnsammare än vad det är i dag. Det kommer
            att bli så i takt med att statsfinanserna nu har restaurerats
            och medger detta utrymme.
          </note>
          <note type="speaker">
            Anf. 122 KARIN PILSÄTER (fp) replik:
          </note>
          <note>
            Fru talman! Det är alltid lika spännande att lyssna på Rolf Kenneryd.
            I dag fick vi höra att det finns en stor trygghet hos företagare
            och inkomsttagare genom att man kommer att kunna klara sina ränteutgifter.
          </note>
          <note>
            Alla samtal som jag har med inkomsttagare och företagare, alla
            tidningsartiklar man läser, alla brev man får, alla TV-program
            och allt som alla refererar till visar ju att människor känner
            allt annat än trygghet. Det gäller särskilt företagarna. Jag undrar
            på vilket sätt Rolf Kenneryd menar att det medverkar till en trygghet
            hos företagaren när man först inför ett system där man skall betala
            in momsen långt innan man har fått betalt för sina räkningar och
            sedan efteråt kommer på att det kanske inte var så lyckat och
            ändrar det för en del. Är det på det sättet som ni är med och
            ser till att företagare kan känna trygghet.
          </note>
          <note>
            Sedan säger Rolf Kenneryd att man har strävat efter att lindra
            effekterna av den nya fastighetsskatten.
          </note>
          <note>
            Vi har ju alla varit med och jobbat fram det här systemet. Jag
            tycker inte att finns anledning för någon att göra sig bred. När
            detta får effekter som är orimliga säger ni att ni har strävat
            efter att lindra det, men att detta inte är tillräckligt. Då undrar
            jag varför vi inte kan vara litet prestigelösa och försöka komma
            överens ytterligare en gång om någonting som skulle vara en bättre
            lindring. Det är detta vi har försökt jobba med i skatteutskottet
            och finansutskottet.
          </note>
          <note>
            Det är inte sant som Rolf Kenneryd säger att partierna är helt
            splittrade. Han läser upp vad som står i de olika motionerna,
            men det är ju en majoritet bestående av Centerpartiet och Socialdemokraterna
            i finansutskottet som har blockerat möjligheterna att lägga fram
            ett sådant förslag. Då undrar jag bara i all ödmjukhet varför
            Centerpartiet blockerar möjligheten att göra en rejäl förbättring.
          </note>
          <note type="speaker">
            Anf. 123 ROLF KENNERYD (c) replik:
          </note>
          <note>
            Fru talman! Det är väl ganska uppenbart att tryggheten har ökat
            för såväl småföretagare som medborgare i övrigt genom att de som
            är räntetyngda nu har förmåga att betala sina egna lånekostnader.
            Även i övrigt ökar naturligtvis tryggheten i takt med att statsfinanserna
            saneras. De ytterligare uppoffringar som har erfordrats för att
            klara den här saneringen kommer inte längre att erfordras i samma
            utsträckning, i alla fall inte när det gäller nytillkommande inslag.
            Däri ligger den ökade tryggheten, som jag bedömer vara ganska
            betydande.
          </note>
          <note>
            Det är en myt som man har försökt att sprida i medierna att det
            skulle finnas ett samlat oppositionsförslag om fastighetsskatten.
            Det finns inget sådant.
          </note>
          <note>
            Det man har kunnat bemöda sig om i finansutskottet är ett särskilt
            yttrande där man bl.a. pekar på möjligheten att reducera markvärdets
            genomslag i fastighetsskatten. Sedan föreslår man en finansiering
            genom en bibehållen nivå på skatten på starköl. Det är med förlov
            sagt ett förslag som inte förtjänar någon som helst tilltro. Det
            är så luddigt att det över huvud taget inte går att genomföra.
          </note>
          <note type="speaker">
            Anf. 124 KARIN PILSÄTER (fp) replik:
          </note>
          <note>
            Fru talman! Jag tror att Rolf Kenneryd befinner sig i en ganska
            egen tillvaro om han tror att tryggheten hos företagare och inkomsttagare
            i dag är mycket stor. Jag tror nog att de flesta människor har
            en helt annan bild av hur verkligheten ser ut. Att man inte tar
            all den här oron på allvar är inte något som precis bidrar till
            att öka tilltron till politikerna. Det ger inte heller någon speciellt
            stor tilltro till politikens förmåga att kunna lösa problemställningar
            om man inte tänker efter litet först vad förslagen kan få för
            effekter innan man lägger fram dem.
          </note>
          <note>
            När det gäller fastighetsskatten vill jag säga att var och en
            som vill kontrollera kan titta i finansutskottets protokoll. Vid
            två tillfällen har vi försökt att få lägga fram dessa förslag.
            Det finns tydligt redovisat i finansutskottets protokoll att representanterna
            för Centerpartiet och Socialdemokraterna har blockerat att dessa
            förslag skall få läggas fram genom att rösta ned dem. Därför finns
            inte förslagen konkretiserade här nu.
          </note>
          <note>
            Det är så det nya budgetsystemet fungerar. Man kan inte bilda
            en koalition som kommer fram till ett nytt förslag efter det att
            motionerna är framlagda, om en majoritet blockerar det. Då måste
            man ta ett gemensamt beslut om hela budgetramen.
          </note>
          <note>
            Det är så systemet fungerar. Vi fick höra av Per-
          </note>
          <note>
            Ola Eriksson förut att han var väldigt stolt över att han hade
            varit med och drivit fram just det systemet.
          </note>
          <note>
            De som inte är bjudna på det mötet där man träffar dessa uppgörelser
            skall sedan inte kunna komma med några som helst konstruktiva
            bidrag till budgetarbetet, utan blir kallade för att de inte är
            seriösa. Jag tycker att det är litet trist att vi skall ha det
            samarbetsklimatet i den här riksdagen.
          </note>
          <note type="speaker">
            Anf. 125 ROLF KENNERYD (c) replik:
          </note>
          <note>
            Fru talman! Jag talade om ökad trygghet i förhållande till hur
            det har varit tidigare. Jag är medveten om att det finns ytterligare
            att göra, och det finns goda utsikter att det också kommer att
            bli gjort.
          </note>
          <note>
            Om man lägger fram förslag i vilket utskott det än rör, t.ex.
            finansutskottet, får man söka de vägar som är möjliga för att
            nå framgång och hitta dem. Vi har hittat fram till en förändring
            av det ursprungliga utfallet av taxeringen. Det är inte tillräckligt,
            men vi kommer att gå vidare.
          </note>
          <note>
            Hjälp till att hitta de vägarna i stället för att flumma i medierna
            med saker och ting som inte är möjliga att genomföra!
          </note>
          <note type="speaker">
            Anf. 126 PER ROSENGREN (v) replik:
          </note>
          <note>
            Fru talman! Beviset för den ökade tryggheten ser vi varje torsdag
            när det gäller egnahemsägarna här utanför Ledamotshuset, där de
            står och har sina möten. Det är väl den ökade tryggheten som manifesteras
            där, antar jag!
          </note>
          <note>
            Den ökade tryggheten för företagarna manifesteras i skrivelser
            av den typ jag nu håller i min hand, dvs.
          </note>
          <note>
            där man kritiserar den förda politiken för småföretag, framför
            allt när det gäller den nya sjuklöneperioden.
          </note>
          <note>
            Jag har telefonnumren här, Rolf Kenneryd. Tag och ring upp dem
            och förklara att de är betydligt tryggare i dag än de var innan
            ni lade fram det förslag som nu ligger på riksdagens bord!
          </note>
          <note>
            Förklara också att de är tryggare än om ni ställer upp på Vänsterpartiets
            förslag att helt undanta de allra minsta företagen från arbetsgivarinträdet.
            Gå ut och förklara för dem att de är trygga!
          </note>
          <note>
            När det gäller fastighetstaxeringen i övrigt är det litet märkligt.
            Det finns ett förslag i en reservation i finansutskottet som flera
            partier här i kammaren var beredda att ställa upp på. Men det
            går inte att lägga fram förslaget. Vi har i dag en budgetordning
            som förhindrar detta.
          </note>
          <note>
            Det är bara att konstatera. Vi hade exakt samma situation i skatteutskottet,
            där det faktiskt fanns en majoritet mot förslaget. Rolf Kenneryd
            var med i den majoriteten. Men formellt skulle inte det förslaget
            gått att lägga fram om det inte hade varit så att Socialdemokraterna
            till slut vek sig inför hotet om ett utskottsinitiativ. Det är
            så det fungerar i dag.
          </note>
          <note>
            Så till småföretagen i övrigt. Rolf Kenneryd säger att riskkapitalavdraget
            var så bra. Det var ett katastrofalt förslag! Det var ett av de
            värsta som lagts fram här i riksdagen, och dessutom det minst
            utnyttjade avdraget.
          </note>
          <note>
            Det skall nu ersättas med lättnader för små och medelstora företag.
            Hur ser de lättnaderna ut? Varför undantar ni de allra minsta
            aktiebolagen i detta sammanhang när det gäller löneunderlaget?
            Ni säger att ni förbättrar för de minsta företagen. Det gör ni
            inte!
          </note>
          <note type="speaker">
            Anf. 127 ROLF KENNERYD (c) replik:
          </note>
          <note>
            Fru talman! Resonemanget om tryggheten har jag redan redovisat
            i polemik med Karin Pilsäter. Jag lägger inte mer tid på den frågan.
          </note>
          <note>
            När det gäller fastighetsskatten är obestridligen det enda som
            åstadkommits i finansutskottet ett särskilt yttrande om ett förslag
            som inte är konkretiserat och som därför inte kan komma till genomförande.
          </note>
          <note>
            Får jag sedan slutligen tala om för Per Rosengren:
          </note>
          <note>
            Att vi har undantagit de små lönebeloppen i det förslag till
            lättnad i dubbelbeskattningen som nu kommer och som vi skall diskutera
            längre fram beror på att vi vill stimulera tillväxt även i de
            små företagen. Det gör vi på det sättet.
          </note>
          <note type="speaker">
            Anf. 128 PER ROSENGREN (v) replik:
          </note>
          <note>
            Fru talman! Jag blir minst sagt förvirrad när jag hör Rolf Kenneryd.
            Man undantar alltså de allra minsta företagen från möjligheten
            att minska dubbelbeskattningen. På det sättet stimulerar man dem.
            Någonstans stämmer inte Rolf Kenneryds resonemang, eller så har
            han inte läst det förslag som ligger.
          </note>
          <note>
            Det är precis tvärtom! Man tar bort de små företagens möjlighet.
            Man tar bort ett lönebidrag på
          </note>
          <note>
            350 000 kr, dvs. tio gånger basbeloppet. De får ingen möjlighet
            att använda detta underlag som lättnad i dubbelbeskattningen.
            Gå hem och läs på!
          </note>
          <note>
            När det sedan gäller fastighetsskatten finns ett klart förslag
            i en reservation från Vänsterpartiet. Det förslaget är framlagt
            här i riksdagen. Det är alltså berett. Det förslaget har Anne
            Wibble försökt att lägga fram här i kammaren. Men på grund av
            att vi då skulle behöva ha en gemensam finansiering för hela budgeten
            allt från moderaterna till vänsterpartister gick naturligtvis
            inte detta. Det skulle falla i en slutvotering.
          </note>
          <note>
            Om vi däremot hade haft den gamla modellen med en gemensam finansiering,
            exempelvis ölskatten, hade man kunnat lägga fram det förslaget.
            Men det går inte i dag. Centerpartiet skulle faktiskt ha kunnat
            löst den här knuten i finansutskottet genom att gå med på detta.
          </note>
          <note>
            Jag läste tidigare innantill vad Elving Andersson sade i artikeln:
            Centern har arbetat intensivt för att få till stånd en rimligare
            beskattning för fastboende. Ni har arbetat väldigt intensivt för
            att blockera möjligheterna att ordna till de här problemen. Det
            är vad ni har gjort. Det tycker jag att ni skall meddela i era
            debattartiklar hädanefter och inte bedriva detta dubbelspel.
          </note>
          <note>
            Det är fult!
          </note>
          <note type="speaker">
            Anf. 129 ROLF KENNERYD (c) replik:
          </note>
          <note>
            Fru talman! Det är inte vi som bedriver dubbelspel i fastighetsskattefrågan.
            Dubbelspelet bedrivs av dem som vill ge intryck av att de har
            ett samlat alternativ till det förslag som nu föreligger. Något
            sådant samlat förslag föreligger inte när det gäller vare sig
            lättnadens utformning eller finansieringen av denna lättnad.
          </note>
          <note type="speaker">
            Anf. 130 RONNY KORSBERG (mp) replik:
          </note>
          <note>
            Fru talman! Det är förvisso sant att det kanske inte finns något
            samlat förslag, men det finns en hel del förslag.
          </note>
          <note>
            Jag noterade med tacksamhet när Rolf Kenneryd gjorde en redogörelse
            för vägen fram till dagens situation. Det var välgörande och klarläggande.
          </note>
          <note>
            Jag noterade också att han nämnde att den översyn som vi nu står
            i begrepp att fatta beslut om så småningom skulle utökas till
            att även omfatta grundläggande problem, vilket jag efterlyste.
            Vad jag inte riktigt blev klar över var om detta är ett förslag
            som kommer eller om det var Rolf Kenneryds egna funderingar. Det
            kanske vi kunde få svar på.
          </note>
          <note>
            När det gäller konkreta förslag tror jag tyvärr att
          </note>
          <note>
            Rolf Kenneryd har läst väldigt dåligt, eller måhända behöver
            nya glasögon. I Miljöpartiets motion om fastighetsskatten har
            vi konkreta förslag till sänkning och finansiering av densamma
            för de tre närmaste åren.
          </note>
          <note>
            För år 1997, dvs. på kort sikt, vill vi att man återställer fastighetsskatten
            från 1,7 % till 1,5 % och att man undantar 100 000 kr av fastighetens
            värde när man tar upp den till förmögenhetsbeskattning. Detta
            finansierar vi med att ta bort förslaget att sänka stämpelskatten.
            Jag nämnde också det i mitt huvudanförande.
          </note>
          <note>
            Den skatten är bara till för att se till att folk flyttar runt.
            Den är möjligt att förslaget kommer att minska sysselsättningen
            i flyttbranschen, men jag tror att det möjligtvis kommer att öka
            den i andra branscher. Det finns konkreta förslag till hur man
            kan göra detta,
          </note>
          <note>
            Rolf Kenneryd.
          </note>
          <note>
            På längre sikt hade vi tänkt att finansiera det med en skatteväxling,
            som jag vet att också Centerpartiet är stor anhängare av. Det
            gör att en del av dessa kostnader kan betalas med hjälp av höjda
            energiavgifter.
          </note>
          <note>
            Det går alldeles utmärkt att göra detta. Då behövs det inte något
            samlat förslag. Det räcker med att Rolf
          </note>
          <note>
            Kenneryd och jag är överens med Socialdemokraterna.
          </note>
          <note type="speaker">
            Anf. 131 ROLF KENNERYD (c) replik:
          </note>
          <note>
            Fru talman! Jag vill bara kort be Ronny Korsberg om överseende.
            Jag hade enbart läst reservationen, och därav framgår inte denna
            information som Ronny
          </note>
          <note>
            Korsberg nu har lämnat. Jag noterar att det medför att moderater
            och miljöpartister i detta hänseende är ense. Men där slutar uppslutningen
            kring just detta förslag bland dem som har debatterat frågan så
            ihärdigt i kammaren i eftermiddag.
          </note>
          <note type="speaker">
            Anf. 132 RONNY KORSBERG (mp) replik:
          </note>
          <note>
            Fru talman! Jag accepterar gärna att göra detta överseende. Men
            jag fick tyvärr inget svar på frågan om en utökad utredning om
            de grundläggande felen.
          </note>
          <note>
            Jag tycker själv att detta att det är ett fiktivt värde är bland
            det allvarligaste när vi seriöst diskuterar fastighetsskatten.
          </note>
          <note>
            Kan vi förvänta oss ett förslag tycker jag att det har kommit
            ut mycket gott av den här debatten. Eller är det bara Rolf Kenneryds
            egna funderingar? Det behöver inte bli sämre av det. Kan vi få
            ett klarläggande av vad detta förslag innebär?
          </note>
          <note type="speaker">
            Anf. 133 ROLF KENNERYD (c) replik:
          </note>
          <note>
            Herr talman! På den åter framställda frågan är svaret: Såvitt
            jag uppfattat de samtal som vi har haft finns det goda förutsättningar
            för att detta blir en tvåstegsraket med de initiala problemen
            först och de långsiktiga problemen därefter.
          </note>
          <note type="speaker">
            Anf. 134 KARIN PILSÄTER (fp):
          </note>
          <note>
            Herr talman! Vi har hört en ganska lång och rejäl skattedebatt.
            Men jag tycker att den väldigt mycket har handlat om teknikaliteter
            och detaljer och väldigt litet om visioner. Jag hoppas verkligen
            att skatteministern har förmåga att på annat sätt än majoritetens
            representanter hittills förmått redogöra för vad Socialdemokraterna
            vill med den framtida skattepolitiken och hur man tänker använda
            skattepolitiken för att få bukt med arbetslösheten.
          </note>
          <note>
            Hur man än vänder och vrider på detta så spelar det inte så stor
            roll hur vi löser de andra politiska frågorna, om vi inte kan
            bekämpa massarbetslösheten.
          </note>
          <note>
            Vi får ju inga möjligheter till det. Vad som behövs är en politik
            för framtidstro - en politik där människor som har idéer och praktiska
            förslag och som får snilleblixtar både känner och verkligen märker
            att man kan dra i gång något, att man kan expandera, att man kan
            göra verklighet av sina idéer, att en anställd t.o.m.
          </note>
          <note>
            kan tas in och att politikerna tycker att man gör någonting bra.
            Man skall inte ständigt behöva oroa sig för nya pålagor - för
            att skatten skall betalas in i förväg och för man skall betala
            för sjuklöneperioden.
          </note>
          <note>
            Således törs man inte anställa småbarnsmammor osv.
          </note>
          <note>
            Vad vi hittills hört tycker jag inte riktigt pekar i nämnda riktning.
            Jag hoppas att vi får höra det senare.
          </note>
          <note>
            Vad Anne Wibble och jag har försökt föra fram som ett yrkande
            innehåller ett förslag till en lag om tillfällig nedsättning av
            fastighetsskatten. Förslaget är synnerligen konkret, men det kan
            inte läggas på grund av att Centerpartiet vägrar.
          </note>
          <note type="speaker">
            Anf. 135 HOLGER GUSTAFSSON (kd):
          </note>
          <note>
            Herr talman! Först vänder jag mig till Rolf Kenneryd. På s. 50
            i finansutskottets betänkande del 2 kan man läsa om Kristdemokraternas
            skatteförslag. Där framgår det med all önskvärd tydlighet att
            vi vill sänka skattesatsen från 1,7 % till 1,5 %, att markvärde
            över 150 000 kr bör räknas endast till en tredjedel och att tabellvärdet
            bör maximeras till skalan 5. Vi har ett mycket tydligt förslag
            i det här sammanhanget, och det är alltså inte begränsat till
            enbart två partier. Det vore klädsamt om Rolf Kenneryd åtminstone
            ville läsa tidigare kollegers förslag om skattepolitiken.
          </note>
          <note>
            I budgetekonomiskt kärva tider är det särskilt viktigt att skattepolitiken
            får en rättvis fördelningspolitisk profil.
          </note>
          <note>
            I dag kan vi konstatera att området vård och omsorg kommit att
            lida en allt större brist på resurser. Vi kan se att gamla människor
            bor kvar hemma betydligt längre än de önskar och orkar med eller
            att man på vissa institutioner inte har personalresurser för att
            ta upp patienterna förrän fram på dagen. Vidare har kritiken varit
            stor mot att sjuk- och arbetslöshetsersättningen dragits ned till
            75 % och mot att avgifterna för läkarbesök och läkemedel har ökat
            för vårdbehövande.
          </note>
          <note>
            Samtidigt har den socialdemokratiska regeringen, med krav från
            Centern, beslutat sänka momsen från
          </note>
          <note>
            21 % till 12 %. Detta kostar statskassan i storleksordningen
            10 miljarder kronor per år. Reformen ger mest pengar till dem
            som köper den dyraste maten.
          </note>
          <note>
            Den sprider ut pengar till hela svenska folket, oavsett om man
            behöver pengarna eller inte. Om man verkligen hade velat destinera
            de här pengarna till barnfamiljer och vårdbehövande skulle det
            ha funnits träffsäkrare fördelningspolitiska instrument än en
            generell momssänkning. Vi kristdemokrater anser att detta är en
            felaktig fördelningspolitik som i svåra tider drabbar de mest
            utsatta grupperna i onödan.
          </note>
          <note>
            Herr talman! Vår budget innehåller en enhetlig moms, och vi använder
            de här pengarna till en sjukoch arbetslöshetsförsäkring på 80-procentsnivån.
          </note>
          <note>
            Vidare har vi pengar till pensionärer utan ATP -
          </note>
          <note>
            2 400 kr per månad. 6,5 miljarder destinerar vi till kommuner
            och landsting, just för att främja en bättre vård och omsorg för
            äldre och sjuka.
          </note>
          <note>
            Rolf Kenneryd, är det i rådande budgetpolitiska situation fördelningspolitiskt
            rimligt att genom en generell momsskattesänkning sprida ökad köpkraft
            till alla i samhället, även till höginkomsttagare?
          </note>
          <note>
            I ett högskatteland som Sverige med ett skattetryck på ca 52
            % blir benägenheten till skattefusk mycket stor. Även relativt
            begränsade kriminella handlingar inom en svart sektor betyder
            mycket stora ekonomiska belopp i undanhållen skatt. Detta får
            aldrig accepteras av samhället.
          </note>
          <note>
            Inte nog med att den ekonomiska brottsligheten helt osolidariskt
            låter andra medborgare betala deras kostnader för gemensam service
            som vård, omsorg, skolor, vägar, försvar m.m. Den svarta sektorn
            leder dessutom till att den vita sektorn konkurreras ut på grund
            av den stora kostnadsskillnaden - med respektive utan skatt -
            som sänker priserna på produkter och tjänster.
          </note>
          <note>
            Det har gjorts flera försök att uppskatta omfattningen av undanhållen
            skatt för samhället. Med ganska stor säkerhet kan man anta att
            enbart kriminellt undanhållen moms uppgår till i storleksordningen
            30-
          </note>
          <note>
            50 miljarder kronor om året. I ett rättssamhälle som
          </note>
          <note>
            Sverige måste all ekonomisk brottslighet bekämpas.
          </note>
          <note>
            Enligt Kristdemokraternas uppfattning måste det ske mycket effektivare
            än som i dag sker.
          </note>
          <note>
            Ända sedan 1992 har vi kristdemokrater återkommit med motioner
            där vi krävt en central myndighet, vars uppgift är att avslöja
            och beivra den grövsta ekonomiska brottsligheten i Sverige. Det
            är med tillfredsställelse som vi kan konstatera att regeringen
            nu är i färd med att skapa en institution i den riktningen.
          </note>
          <note>
            Särskilda medel för förstärkt skattekontroll har successivt tillförts
            skatteförvaltningarna med för innevarande år 200 miljoner kronor.
            Regeringen föreslår i budgetpropositionen att beloppet minskar
            till
          </note>
          <note>
            100 miljoner kronor för 1997. Detta är både oekonomiskt och orätt
            i ett rättssamhälle. Kristdemokraterna föreslår att ytterligare
            100 miljoner kronor tillförs detta område under 1997; detta för
            att avslöja kriminaliteten.
          </note>
          <note>
            Herr talman! Detta område är det inte bara lönsamt att satsa
            resurser på. Hittills har det gett sex gånger satsade pengar tillbaka!
            Det är också en moralisk förpliktelse för regeringen att se till
            att övriga medborgare inte tvingas betala avsevärt mer i skatt
            därför att kriminella parasiter i den grå och den svarta sektorn
            inte blir avslöjade.
          </note>
          <note>
            Jag vill rikta en fråga till Inger Lundberg: Är det inte rimligt
            att återföra de 100 miljonerna till skatteförvaltningen att användas
            till att jaga dessa kriminella element?
          </note>
          <note type="speaker">
            Anf. 136 PER ROSENGREN (v):
          </note>
          <note>
            Herr talman! Debatten har till viss del handlat om hur vi skall
            skapa mer sysselsättning i landet. Det är ju just en ökad sysselsättning
            som politiken måste leda till. Först då kan vi komma till rätta
            med de ekonomiska problemen i landet. Då är också satsningen på
            de små företagen viktig. Detta kombinerat med en röd skatteväxling
            är nödvändigt. Den röda skatteväxlingen är till för att skapa
            en större efterfrågan i samhället. Den kritik som har riktats
            mot moderaternas förslag är naturligtvis riktig.
          </note>
          <note>
            Inger Lundberg sade att de stora skattesänkningar som moderaterna
            föreslår handlar om höginkomsttagare. Min fråga till Inger Lundberg
            inför hennes slutreplik är om socialdemokraterna på något sätt
            kan tänka sig modellen att se över grundavdraget och på det sättet
            göra inkomstöverföringar. Fördelen är ju att marginalskatterna
            inte påverkas om man laborerar med grundavdragen i stället.
          </note>
          <note>
            Jag vill kommentera det som Ronny Korsberg var inne på, nämligen
            att vi nu är inne i en fas då vi är tvingade att fasa in EU-skattelagstiftningen
            i den svenska. Detta är inte något som är särskilt önskvärt.
          </note>
          <note>
            Vi kommer säkert att få en debatt om de nya momsreglerna.
          </note>
          <note>
            När det gäller utbildning, kultur och idrott har regeringen lagt
            ett förslag som jag tycker är bra till stora delar. Man har där
            faktiskt tänjt på EU-lagstiftningen i stor utsträckning och försökt
            att anpassa den så bra som möjligt till svenska förhållanden.
            Efter de justeringar som är gjorda i utbildningsutskottet och
            skatteutskottet när det gäller utbildningsmomsen tror jag att
            vi kommer att få en väldigt bra lagstiftning på detta område.
          </note>
          <note>
            Jag vill också kommentera det som Holger Gustafsson sade om anslaget
            till skattemyndigheter och tull. Det är problematiskt att i dagens
            läge skära ned på skattemyndigheterna ytterligare. Vi vet att
            varje krona genererar, enligt somliga sex kronor enligt andra
            tio kronor. Det råder delade meningar om detta.
          </note>
          <note>
            Men även om vi håller oss till fyra kronor är det en visst.
          </note>
          <note>
            Jag tror, i likhet med Holger Gustafsson, att vi måste ta till
            krafttag för att bekämpa den ekonomiska brottsligheten. Det gör
            vi inte genom att skära ned på skattemyndigheterna. Det sker också
            en nedskärning i avvaktan på de nya förslag som kommer, och som
            säkert kommer att innebära att vi får tillskjuta mer pengar om
            vi skall klara den kampen.
          </note>
          <note>
            Vi har en halverad räntesats, men vi har en högre realränta än
            vi haft på många år här i landet.
          </note>
          <note type="speaker">
            Anf. 137 INGER LUNDBERG (s) replik:
          </note>
          <note>
            Herr talman. Jag fick en fråga av Per Rosengren om hur socialdemokraterna
            ser på grundavdraget. Jag nämnde tidigare att vi inför 1999 kommer
            att titta på fördelningsprofilen i skatteskalorna. Självfallet
            måste också grundavdraget analyseras i anslutning till det.
          </note>
          <note>
            Vad som skiljer oss från er, Per Rosengren, är att vilka förslag
            vi än lägger på olika skatteområden kommer vi inte att underbalansera
            budgeten. Det som har bekymrat oss mest när det gäller ert budgetförslag
            är den kraftiga underbalanseringen. Skälet till att vi är så bekymrade
            över detta är att vi vet att det kanske gör det lättare i dag
            att lägga ut reformer och lova fastighetsskattesänkningar etc.
            men det blir så mycket tyngre senare. Om man ökar budgetgapet
            med 12
          </note>
          <note>
            miljarder har man nästa år ytterligare en miljard att betala.
            En miljard som skall tas i ökade fastighetsskatter, sänkta barnbidrag,
            minskade bidrag till kommunerna eller på något annat sätt. Det
            vi socialdemokrater kommer att göra, oavsett den tekniska utformningen
            av utgiftsförslag och skatteförslag är att bedriva en ansvarsfull
            politik. Det är det enda sättet för den som på lång sikt vill
            värna om välfärden för medborgarna.
          </note>
          <note type="speaker">
            Anf. 138 ROLF KENNERYD (c):
          </note>
          <note>
            Herr talman! Vi har i eftermiddag hört och kunnat läsa i moderata
            motioner att man vill sänka skatterna för att därigenom medge
            att medborgare kommer ur bidragsberoendet. Jag tycker därför att
            det är intressant att redovisa de skattesänkningsförslag som framgår
            av betänkandet. Det är för det första: ej justering av skiktgräns,
            för det andra: sänk skatteuttaget till
          </note>
          <note>
            20 %. Dessa båda åtgärder gäller inkomsttagare med högre inkomster
            än 203 000 kr. Bredda riskkapitalavdraget. Sänk kapitalinkomstskatten.
            Det ger ett plus i statskassan på 100 miljoner beroende på att
            ränteavdragskostnaden är så mycket större. Detta skulle alltså
            drabba dem som är beroende av att låna pengar till sina investeringar.
            Avdrag för reparation av egen bostad. Avdrag för styrkta barnomsorgskostnader.
          </note>
          <note>
            Sänkt avsättningsskatt på pensionssparande. Slopa dubbelbeskattning.
          </note>
          <note>
            Det är vad som står under rubriken Fysiska personers inkomstskatt.
            Därtill kommer att Moderaterna vill höja mervärdesskatten på livsmedel
            till fullmomsnivå. Den naturliga frågan efter denna redovisning
            - den kan inte besvaras här, men var och en kan fundera över den
            - är: Hur många av dem som skulle få nytta av dessa skattesänkningar
            är i dag bidragsberoende, och hur många är det som skulle komma
            bort från bidragsberoendet genom dessa åtgärder?
          </note>
          <note type="speaker">
            Anf. 139 RONNY KORSBERG (mp):
          </note>
          <note>
            Herr talman! Nu har vi fört en debatt om skattepolitik, och är
            inte färdiga ännu. När vi diskuterar skattepolitik fastnar vi
            ofta i ett antal småfrågor. Vi har pratat mycket bilförmåner och
            fastighetsskatter.
          </note>
          <note>
            Vi har hört Inger Lundberg leda i bevis att skälet till att man
            sänker förmånsskatten på bilar är att räntan har sjunkit. När
            vi talar om att sänka fastighetsskatten får vi veta att om man
            minskade avdragen på räntorna för barnfamiljer skulle det vara
            katastrof. Har de då inte fått någon räntesänkning, kan man undra.
          </note>
          <note>
            Det viktigaste när det gäller skattepolitik är att vi har klart
            för oss vilket samhälle vi vill skapa. Det viktigaste för miljöpartiets
            del, när det gäller en aktiv skattepolitik, är att se till att
            miljöskulden minskar, att det vi åstadkommer fördelas på ett rättvist
            och solidariskt sätt och att vi med skattepolitiken bidrar till
            att sänka arbetslösheten.
          </note>
          <note type="speaker">
            Anf. 140 INGER LUNDBERG (s):
          </note>
          <note>
            Herr talman! Att värna välfärd och sysselsättning är den svenska
            inrikespolitikens viktigaste fråga.
          </note>
          <note>
            Skattepolitiken stöder på många sätt sysselsättningen.
          </note>
          <note>
            Vi har redogjort för förslaget om förändrad bilaccis, tempelskatten,
            ROT-avdragen. Vi har de förslag som kommer när det gäller förändringar
            vid generationsskifte i småföretag. Vi har de justeringar som
            gjordes av momsinbetalningarna för en tid sedan. Det var en ändring,
            Karin Pilsäter, men det var just en sådan selektiv åtgärd som
            gjordes för att inte de företag som hade det jobbigast skulle
            få ta samma ansvar för budgetsaneringen som de som mycket väl
            klarade av det.
          </note>
          <note>
            Tidigare på förmiddagen har lönebildningen diskuterats mycket
            här. Jag tror att det beslut vi fattade för några år sedan, om
            att sänka hushållens livsmedelskostnader också kommer att ha stor
            betydelse för möjligheten att driva en ansvarsfull lönepolitik.
          </note>
          <note>
            Vi kommer inom en inte alltför lång tid att få ta en seriös diskussion
            om tjänstebeskattningen, och vilka skattekilar som faktiskt finns
            inom delar av de olika tjänsteområdena - kanske i första hand
            de som gränsar till hushållen. Det är viktigt att vi får ta en
            sådan diskussion. Vi måste med öppna ögon våga pröva allt som
            på olika sätt kan stärka sysselsättningen.
          </note>
          <note>
            Vi måste också använda skattepolitiken till att värna den offentliga
            sektorn. Det är viktiga jobb som finns i den offentliga sektorn.
            Ibland har det sagts från högerhåll att det inte är riktiga jobb.
            Men jag tror att också högern efter den senaste tidens debatt
            om äldreomsorgen förstår att några av de viktigaste jobben i framtidens
            samhälle finns inom äldreomsorgen, barnomsorgen och utbildningen.
          </note>
          <note>
            Moderaterna söker sprida en allmän tro att skattesänkningar leder
            till full sysselsättning. Det som har gjort en litet bekymrad
            i den här diskussionen är att
          </note>
          <note>
            Holger Gustafsson på sitt litet mer lågmälda sätt visat att de
            svenska kristdemokraterna verkar dela den uppfattningen. Att man
            inte också ser att värnet om en offentlig sektor är en viktig
            del i arbetet för full sysselsättning.
          </note>
          <note>
            Till Holger Gustafsson vill jag också säga att en av huvudfrågorna
            för socialdemokratin är kampen mot den ekonomiska brottsligheten.
            Ekobrottsmyndigheten kommer snart att etableras, och det är ett
            viktigt steg i denna kamp. Jag kan hälsa skatteministern att om
            regeringen bedömer att vi genom ytterligare resurser till skattemyndigheterna
            kan öka skatteintäkterna, kommer inte skatteutskottet att vara
            det utskott som tvekar. Men vi skall inte lägga fram de förslagen
            om vi inte är riktigt säkra på att de verkligen leder till en
            rationell verksamhet på alla våra skattemyndigheter ute i landet.
          </note>
          <note>
            Karin Pilsäter tyckte att diskussionen var teknisk.
          </note>
          <note>
            Det är mycket teknik när man diskuterar skattefrågor.
          </note>
          <note>
            Men vi måste diskutera dessa tekniska frågor, för bakom dem ligger
            människors verklighet, vare sig det är människors boende, miljöpolitiken
            eller sysselsättningen.
          </note>
          <note>
            Jag vill slutligen tacka utskottskamraterna för att vi många
            gånger i skatteutskottet över partigränserna vågar och orkar föra
            diskussionen om hur tekniken på skatteområdet bäst gynnar vanliga
            människors behov och jobb.
          </note>
          <note type="speaker">
            Anf. 141 HOLGER GUSTAFSSON (kd) replik:
          </note>
          <note>
            Herr talman! Jag måste säga att det är glädjande att resultatet
            av den här debatten har blivit att Inger
          </note>
          <note>
            Lundberg förstår att vi har en självständig politik och att vi
            även i mycket hög grad är rädda om den offentliga sektorn, eftersom
            det bl.a. handlar om äldre och sjuka människor. Jag gläder mig
            också och hoppas att konsekvensen går så långt att vi inte i fortsättningen
            blir hopbuntade med andra partier med någon slags automatik, utan
            att vi blir jämförda för den politik vi för själva.
          </note>
          <note type="speaker">
            Anf. 142 HOLGER GUSTAFSSON (kd):
          </note>
          <note>
            Herr talman! Jag skall ta tillfället i akt att vända mig till
            skatteministern, som kommer att tala om en liten stund. Jag ser
            fram emot det.
          </note>
          <note>
            Jag skall bara återigen väcka de tankar jag hade i mitt inledningsanförande.
            Jag vill inte göra det på något konfronterande sätt, men jag är
            mycket bekymrad över skatternas kostnadsdrivande effekter på vår
            ekonomi i Sverige och i förhållande till utlandet.
          </note>
          <note>
            Såvitt jag kan förstå och bedöma detta är det en stor fara att
            det driver upp kostnader, begränsar köputrymmen både offentligt,
            med egenavgifter, och privat och att detta så att säga angriper
            den ekonomiska aktiviteten från två håll. Det kanske är delvis
            detta vi ser i dag i svensk ekonomi, inte att det ligger en död
            hand över men att vi har en viss stagnation. Framför allt bekräftas
            det av att vi har en hög och ökande arbetslöshet.
          </note>
          <note>
            Det är just det sista som bekymrar mig väldigt mycket. Kan vi
            på något sätt dela analysen att detta leder till ett problem med
            arbetslöshet, måste vi öppet och ärligt tala om det i den här
            kammaren och på andra ställen och inte leva i den tron att höjda
            skatter enbart är ett fördelningspolitiskt instrument och att
            man kan kräva ut någonting av dem som har råd att betala. Det
            tycker jag att vi skall göra, men det har också en baksida som
            kanske är värre än framsidan, nämligen ökad arbetslöshet.
          </note>
          <note>
            Jag vill också väcka den fråga som jag inte fick något svar på
            från Rolf Kenneryd, kanske av tidsskäl.
          </note>
          <note>
            Hur ser skatteministern på den sänkning av momsen som skedde
            tidigare? Skulle det inte ha funnits mer effektiva modeller som
            svarade mot andra grupper i samhället som har ett större behov
            av konsumtionsutrymmen än de mest välbeställda, vilka också fick
            del av momssänkningen. Jag tror att vi kanske hade satt fart på
            pengarna, konsumentutrymmet, lika väl eller än mer om vi hade
            destinerat dem till de utsatta grupperna, de äldre, de sjuka,
            de som har låga pensioner.
          </note>
          <note>
            De välbeställda som fick momssänkningen har faktiskt möjlighet
            att sätta in pengarna på banken och spara dem. Vi har i dag ett
            högt sparande. Jag undrar om det inte fördelades litet felaktigt.
          </note>
          <note>
            Slutligen kommer jag till kriminaliteten. Jag tycker att det
            är viktigt att vi börjar diskutera de här frågorna, att ärliga
            människor får betala för mycket skatt därför att vi inte lyckas
            ta tag i den svarta och den grå sektorn. Det som kanske är ändå
            värre är att vi slår ut näringsliv därför att konkurrensen snedvrids.
            Vi kan bara nämna taxi och många smårörelser, där det blir omöjligt
            att tävla mot den svarta sektorn.
          </note>
          <note>
            Jag vet självklart att regeringen är lika hatiskt inställd till
            detta som jag är. Men jag vet också att det finns möjligheter,
            om man talar med skattemyndigheterna, att växla ut ett bra resultat.
            Jag sade 1-6, jag har också läst 1-10. Finns det ett sådant utrymme
            har jag litet svårt att förstå varför regeringen drar in 100
          </note>
          <note>
            miljoner. Skulle det inte vara möjligt att igen överväga möjligheten
            att hitta nya former för att satsa på att minska kriminaliteten
            och få en mindre grå och svart sektor?
          </note>
          <note>
            Jag skulle vara väldigt glad om skatteministern ville beröra
            de här punkterna. Tack.
          </note>
          <note type="speaker">
            Anf. 143 Statsrådet THOMAS ÖSTROS (s):
          </note>
          <note>
            Herr talman! Låt mig börja med att tacka hela skatteutskottet
            för ett gott arbete under hösten. Ni har haft oerhört mycket att
            göra, väldigt många förslag under mycket pressad tid. Tack skall
            ni ha! Ett särskilt tack till den socialdemokratiska gruppen och
            till
          </note>
          <note>
            Centerpartiet och Rolf Kenneryd. Tack för ett bra samarbete!
          </note>
          <note>
            Alltför ofta förs den skattepolitiska debatten, inte minst här
            i kammaren, helt skild från välfärdspolitisk debatt, från allmänpolitisk
            debatt. Jag menar att skall man föra en bra skattepolitisk diskussion
            skall den utgå från hur man förenar ett socialt rättfärdigt och
            rättvist samhälle med en stark ekonomisk dynamik, hur vi förenar
            marknadsekonomins ekonomiska kraft med en generell välfärdspolitik,
            med social sammanhållning och solidaritet.
          </note>
          <note>
            Det finns i den här kammaren de som vill ställa de här sidorna
            mot varandra. De menar att man måste välja antingen generell välfärdspolitik
            och social sammanhållning eller ekonomisk dynamik och tillväxt.
            Den depression som Sverige gick igenom under
          </note>
          <note>
            90-talet tas inte minst av moderaterna som intäkt för att det
            inte fungerade med generell välfärdspolitik.
          </note>
          <note>
            Välfärdsmodellen fungerade inte. Jag menar att den analysen är
            fullständigt felaktig. Depressionen orsakades framför allt av
            dålig stabiliseringspolitik, misslyckad ekonomisk politik, inte
            av för mycket välfärd och inte av för höga skatter.
          </note>
          <note>
            En stor offentligt sektor är fullt möjlig att förena med ett
            starkt och växande näringsliv. Den svenska historien har bevisat
            det många gånger om.
          </note>
          <note>
            För två år sedan vet ni alla att Sverige var i ett utomordentligt
            farligt läge. Ni kommer också alla ihåg, säkert in på bara skinnet,
            hur Sverige och denna kammare piskades från hörn till hörn av
            en internationell kapitalmarknad som fullständigt förlorat förtroendet
            för det här landet som lånade så oerhört mycket pengar. Det var
            ett land där just skattepolitiken hade förlorat kontakten med
            den övriga ekonomiska politiken. Det var ett land där vi hade
            en moderat skatteminister som sänkte skatter för högavlönade,
            för s.k.
          </note>
          <note>
            strategiska grupper i samhället, medan vi hade en folkpartistisk
            finansminister som kämpade med att få inkomster och utgifter att
            gå ihop. Räntor skenade, och hela välfärdsmodellen var i grunden
            hotad.
          </note>
          <note>
            Så var läget för två år sedan, och många av er vill naturligtvis
            inte diskutera det nu, men i en diskussion om regeringspolitiken
            måste det vara utgångsläget.
          </note>
          <note>
            Svensk välfärd var allvarligt hotad för två år sedan.
          </note>
          <note>
            I dag är läget annorlunda tack vare det saneringsprogram som
            vi har genomfört, och ett mycket gott samarbete med Centerpartiet,
            kommer budgetunderskottet att vara borta 1998. Räntorna har, som
            flera under denna debatt har sagt, sjunkit mycket kraftigt.
          </note>
          <note>
            Det är ett bevis på att förtroendet för att Sverige skall kunna
            bevara och betala för sin välfärd har kommit tillbaka.
          </note>
          <note>
            Förtroendet för Sverige och för svensk ekonomi ökar, men det
            viktigaste av allt är att demokratins inflytande och makt ökar.
            Det gör att vi får möjligheter att fatta politiska beslut som
            det inte var möjligt att fatta för två år sedan. Då stärks också
            möjligheten att bekämpa arbetslösheten.
          </note>
          <note>
            Inflationen är rekordlåg samtidigt som statsfinanserna förbättras
            väldigt snabbt. Vi ser allt fler tecken på att konjunkturen vänder
            uppåt. Åren med missväxt har vänts till år med tillväxt.
          </note>
          <note>
            Saneringen av statsfinanserna har varit en kamp för att rädda
            välfärdssamhället, inte för att avveckla det. Då har också skattepolitiken
            fått vara inriktad på att delta i den kampen. Skall det vara möjligt
            att få uppslutning kring ett sådant räddningsprojekt som det vi
            har genomfört tillsammans med Centern, måste ju alla vara med
            och bidra, och då är skattepolitiken viktig.
          </note>
          <note>
            Regeringen har i budgetpropositionen och i ett antal särpropositioner
            till den lagt fram sin syn på skattepolitiken.
          </note>
          <note>
            Det första och viktigaste målet handlar om finansiering av offentliga
            utgifter. Inget land kan i längden låna till en del av sina löpande
            utgifter. Lån skall betalas någon gång, och risken är att det
            får betalas av våra barn. Det är inte acceptabelt. I stället måste
            vi med skatter och avgifter betala den välfärd vi i dag vill unna
            oss. Sverige har provat med ofinansierade skattesänkningar för
            de här strategiska grupperna.
          </note>
          <note>
            Sverige har provat en nyliberal väg där skattepolitiken fick
            leva sitt eget liv bortom den vanliga ekonomiska politiken och
            bortom övrig politik. Resultatet var katastrofalt.
          </note>
          <note>
            Den erfarenhet vi alla i det här landet har gått igenom, och
            som socialdemokratin fick se från opposition, har givit oss övertygelsen
            att starka statsfinanser är det grundläggande villkoret för välfärden.
            Därför har de senaste två åren i så hög grad ägnats åt att ta
            oss ur det statsfinansiella kaoset. Aldrig mer skall skattepolitiken
            bidra till att försätta landet i klorna på kapitalmarknaden!
          </note>
          <note>
            Det andra viktiga målet med skattepolitiken är fördelning av
            välfärden. Om vi skall ha ett brett stöd för välfärdspolitiken,
            måste den också uppfattas som rättvis. Alla skall efter förmåga
            bidra till kostnaderna, och alla skall vara delaktiga i den välfärd
            som produceras.
          </note>
          <note>
            Skattepolitiken är viktig för att fördela bördor efter bärkraft.
            Det innebär att skattepolitiken de här två åren har varit delaktig
            för att se till att det blir så, men det innebär också att det
            är så det skall vara i fortsättningen. En av principerna i skattereformen
            var att de med goda inkomster även i fortsättningen skulle bära
            ungefär samma del av skatteinkomsterna. Det skall gälla också
            i fortsättningen.
          </note>
          <note>
            Ett tredje viktigt mål är den ekonomiska effektiviteten. Vi har
            höga skatter i Sverige, vi har en hög skattekvot. Det beror på
            att vi har höga ambitioner i välfärdspolitiken. Det ställer stora
            krav på skattesystemets konstruktion. Det är lätt att brister
            i ett skattesystem leder till en sådan situation som vi hade på
            80-
          </note>
          <note>
            talet, då det var lätt att skatteplanera och då många människor
            ägnade mycket av sin intelligens och kraft åt att komma undan
            skatt. Det gick att göra så.
          </note>
          <note>
            1990/91 års skattereform ger Sverige en mycket god grund att
            stå på när nu konjunkturen vänder. Den tid som förut användes
            till att planera sin skatt, kan nu användas till mer produktiva
            insatser.
          </note>
          <note>
            Ett fjärde viktigt mål för skattepolitiken är ett bra företagsklimat.
            Välfärdspolitiken bygger naturligtvis på ett starkt privat näringsliv
            och på en hög sysselsättningsgrad. Socialdemokratin har traditionellt
            månat om näringslivets villkor. Sverige har, också om vi tittar
            internationellt, en mycket förmånlig företagsbeskattning. Det
            har bidragit till Sveriges starka kokurrensförmåga. Det är något
            som vi har anledning att slå vakt om. Samtidigt finns det också
            anledning att koncentrera diskussionen till hur vi kan underlätta
            för nyföretagande och för expansion av små och medelstora företag.
          </note>
          <note>
            Det är klart att även företagarna har fått känna av den depression
            vi har gått igenom, framför allt naturligtvis på grund av att
            efterfrågan försvinner. När människor, hushåll, blir skräckslagna
            inför det de märker händer i ekonomin, när en stat förlorar greppet
            om sin ekonomi, då är det klart att människor håller i pengarna.
            Man vet inte vad nästa förändring i socialförsäkringssystemen
            blir, man vet inte om man kan vara trygg på sin ålderdom. Det
            är bäst att man sparar.
          </note>
          <note>
            Det har företagarna fått känna av. Men företagarna är också de
            som snabbast känner av sänkta räntor och en konjunkturuppgång.
            Nu när vi lämnar ett statsfinansiellt moras bakom oss börjar tryggheten
            komma tillbaka. Jag säger inte att man känner sig trygg i dagens
            Sverige, men jämför med för två år sedan! När tryggheten kommer
            tillbaka och människor åter börjar våga efterfråga, så är det
            företagarna som känner av det.
          </note>
          <note>
            Riksdagen har tagit, och kommer att ta ställning till en rad
            förslag på skatteområdet som gynnar jobben och näringslivet. Det
            handlar t.ex. om sänkta socialavgifter med särskild inriktning
            på småföretagen och lättnad i ägarbeskattningen för små och medelstora
            företag för att sänka investeringskostnaden för dem som inte har
            tillgång till kapitalmarknaden.
          </note>
          <note>
            Förenklingar i skattereglerna är ett tredje viktigt steg. Vi
            har ganska krångliga skatteregler när det gäller enskilda näringsidkare,
            ett skattesystem som infördes under den förra mandatperioden,
            men under ganska bred enighet. Det kommer vi att se över för att
            se om man kan göra radikala förenklingar för de minsta företagen.
            Också sådant som slopad försäljningsskatt på bilar och den nya
            förmånsbeskattningsmodellen för tjänstebilar kommer att ha stor
            betydelse för jobben i industrin.
          </note>
          <note>
            Det femte och sista viktiga målet är ett ekologiskt uthålligt
            samhälle. Skatter och avgifter är viktiga ekonomiska styrmedel
            i miljöpolitiken. Nu gör vi förändringar i energibeskattningen,
            något som föreslås i budgetpropositionen. Det gäller borttagandet
            av produktionsskatten på äldre vattenkraftverk och en växling
            från produktionsskatt till konsumtionsskatt som gynnar näringslivet.
            De höjda energiskatterna för hushållen kommer att finansiera den
            stora utbildningsrevolutionen men stimulerar samtidigt till hushållning
            med energi. Att få miljöpolitik och utbildningspolitik att gå
            hand i hand är en typ av skatteväxling det också.
          </note>
          <note>
            De senaste två åren har det handlat mycket om att rädda välfärdssamhället.
            Denna riksdag har fått fatta väldigt många tunga beslut. Nedskärningar
            av de offentliga utgifterna drabbar naturligtvis mest de som har
            de minsta marginalerna. Skattehöjningar har varit nödvändiga.
            Nedskärningar av offentliga utgifter, höjd fastighetsskatt och
            höjda egenavgifter har varit tungt att bära för många, men tänk
            på alternativet! Om riksdagen inte hade orkat ta de förslag som
            regeringen lade hade det varit förskräckande för dem som har det
            allra sämst ställt.
          </note>
          <note>
            Låt mig säga några ord om den riktigt stora politiska skiljelinjen
            här i kammaren. Den syns som tydligast i skattepolitiken. Moderaterna
            har deklarerat att man är beredda att gå väldigt långt i skattepolitiken.
          </note>
          <note>
            För ett år sedan lade man fram en motion i riksdagen där man
            sade att den eftersträvansvärda skattekvoten i
          </note>
          <note>
            Sverige är 40 % av BNP. Man säger inte när det skall genomföras,
            men om 40 % av BNP skulle genomföras
          </note>
          <note>
            1998 så rör det sig om skattesänkningar på 250 miljarder kronor.
            250 miljarder kronor - vad säger samarbetspartnerna Folkpartiet
            och Kristdemokraterna om en sådan skattepolitik?
          </note>
          <note>
            Karin Pilsäter säger att sänkta skatter inte är en självständig
            ideologisk fråga. Det låter förhoppningsfullt, men är ni beredda
            att koppla loss från ett ytterlighetsparti i skattepolitiken som
            Moderaterna, som strävar efter att sänka skatterna med 250 miljarder
            kronor?
          </note>
          <note>
            Holger Gustafsson analyserar, och man får intrycket att sänkta
            skatter allmänt sett är ofrånkomligt för att klara arbetslösheten,
            men hur långt skall vi sänka dem? Skall vi sänka dem till 40 %?
            Har vi en skattekvot på 40 % av BNP så ser samhället väsentligt
            annorlunda ut.
          </note>
          <note>
            Hur ser, Karl-Gösta Svenson, ett sådant samhälle ut? Hur ser
            det ut när vi når ned till en skattekvot på
          </note>
          <note>
            40 % av BNP? Det handlar om 250 miljarder kronor i minskade offentliga
            utgifter. Hur ser det samhället ut?
          </note>
          <note>
            Beskriv det!
          </note>
          <note>
            Här finns en väsentlig politisk skiljelinje som kanske går rakt
            igenom borgerligheten, men man vet inte riktigt. Sällan får vi
            ett tydligt svar om Folkpartiet och
          </note>
          <note>
            Kristdemokraterna är beredda att medverka i den typen av skattepolitik.
          </note>
          <note>
            Regeringens skattepolitik utformas så att den skall stimulera
            arbete, företagande och investeringar. Den skall ge miljöpolitiken
            tillgång till ekonomiska styrmedel. Den skall upplevas som rättvis
            av breda folkgrupper. Det är en utmaning som vi kommer att klara.
          </note>
          <note>
            Grunden är lagd: Vi går nu mot starka statsfinanser igen. Då
            får man också tillgång till politikens möjligheter på många andra
            områden.
          </note>
          <note>
            (Applåder)
          </note>
          <note>
            Anf. 144 KARL-GÖSTA SVENSON (m)
          </note>
          <note>
            replik:
          </note>
          <note>
            Herr talman! Jag tycker att statsrådet bör hålla sig till sanningen.
            Våra förslag går ut på att sänka skatter med 65 miljarder. Vi
            håller oss till det belopp som är aktuellt i de förslag som ligger.
          </note>
          <note>
            Inför valet 1994 utlovade ni en snabb sänkning av arbetslösheten
            till 5 %. Ni har misslyckats med det.
          </note>
          <note>
            Vartenda anförande som ni håller från regeringspartiets sida
            i riksdagen är ett angrepp på den borgerliga regeringen.
          </note>
          <note>
            Förre finansministern Kjell-Olof Feldt har fått rätt i att den
            socialdemokratiska politiken under 80-talet skulle föra Sverige
            rätt in i arbetslöshetens stålbad.
          </note>
          <note>
            Effekterna av den socialdemokratiska regeringspolitiken under
            80-talet ledde oss in i detta stålbad. Vi förlorade under valvåren
            1991 1 000 jobb i Sverige.
          </note>
          <note>
            Valvåren 1994 tillkom 1 000 nya jobb varje dag. Då hade vi vänt
            på utvecklingen. Tillväxten ökade, och det resulterade i nya jobb.
          </note>
          <note>
            Lars Leijonborg sade i en debatt i kammaren för några veckor
            sedan: Vi vill att Sverige skall upprepa det vi faktiskt gjorde
            åren 1994 och 1995. Mot slutet av regeringen Bildts period och
            i början av den socialdemokratiska regeringen, innan effekterna
            av återställarna hade börjat slå igenom, nådde Sverige en tillväxt
            på 3,5 % och 100 000 nya jobb skapades.
          </note>
          <note>
            Så var det, statsrådet. Ta ansvar för den misslyckade politiken,
            som ni står för. Lägg inte skulden på andra. Er politik har lett
            till för låg tillväxt. Arbetslösheten har ökat och ökar. Vi är
            snart tillbaka i samma situation som 1991. 23 % är utan jobb i
            mitt hemlän
          </note>
          <note>
            Blekinge för närvarande. Vad gör ni åt de hundratusentals människor
            som saknar jobb? Varför inser ni inte att den här politiken leder
            fel? Den klarar inte arbetslösheten.
          </note>
          <note>
            Trots denna utveckling fortsätter ni att höja skatter på arbete
            och företagande. Trots skyhöga protester höjde ni så sent som
            i sommar produktionsskatten på el. Ni lyssnar inte på farhågorna
            från Vargön Alloys och andra företag. Nu ser vi konsekvenserna
            av era beslut. 65 anställda vid Vargön Alloys varslas.
          </note>
          <note>
            Gränges i Sundsvall har stoppat en investering för 40
          </note>
          <note>
            miljoner och reducerar personalstyrkan med 60 personer. Ett antal
            socialdemokratiska kommunalråd har i öppet brev kritiserat regeringens
            skattepolitik och uttalat i klartext: Skatterna hotar jobben nu.
          </note>
          <note>
            I gårdagens Svenska Dagbladet skrev fyra ekonomer om sambandet
            mellan sänkta skatter och nya jobb. Enligt deras mening är det
            kraftigt sänkta skatter på arbete som skapar förutsättningar för
            400 000 nya jobb. Varför gör ni ingenting? Ni kan följa de moderata
            förslag som finns. Varför vill ni inte inse att det föreligger
            ett samband mellan en låg tillväxt, förlorade jobb och de enorma
            skattehöjningar som ni genomfört sedan 1994?
          </note>
          <note>
            Varje torsdag demonstrerar oroliga människor utanför Riksdagshuset
            därför att fastighetsskatten håller på att ta knäcken på dem.
            Många kommer inte att klara av att betala den skyhöga skatten.
            De brottas säkerligen varje dag med den obehagliga tanken att
            behöva går ifrån sina hem därför att de inte har råd att betala
            fastighetsskatten. Var finns tryggheten för dem? Var finns tryggheten
            i det socialdemokratiska
          </note>
          <note>
            Sverige?
          </note>
          <note>
            Jag vill ställa två konkreta frågor till statsrådet:
          </note>
          <note>
            Delar statsrådet de socialdemokratiska kommunalrådens uppfattning,
            att höjda skatter leder till färre jobb? Kommer ni att medverka
            till sänkt fastighetsskatt för att skapa den sociala trygghet
            som våra medborgare har rätt att vänta sig oavsett var de är bosatta?
          </note>
          <note type="speaker">
            Anf. 145 Statsrådet THOMAS ÖSTROS (s):
          </note>
          <note>
            Herr talman! Karl-Gösta Svenson talade i sitt inledningsanförande
            om en aktiv skattesänkningspolitik.
          </note>
          <note>
            I det betänkande som ligger på riksdagens bord handlar det om
            70 miljarder. Det är en mycket stor summa pengar som skall användas
            till att sänka skatten på pensionssparande, slopa förmögenhetsbeskattning,
            till sänkt kapitalinkomstskatt, höjt representationsavdrag, slopad
            reklamskatt osv. Besparingarna, som man sällan talar om, kan också
            räknas upp för en mycket lång period.
          </note>
          <note>
            För ett år sedan skrev Moderaterna i en motion till riksdagen
            att den eftersträvansvärda skattekvoten är
          </note>
          <note>
            40 % av BNP. Skulle det genomföras 1998, skulle det handla om
            250 miljarder. Det kanske ni inte vill genomföra 1998. Men när?
            Ingen moderat som jag diskuterar med talar om huruvida detta är
            eftersträvansvärt. Är detta det optimala skattetrycket, eller
            är det också bara en mellanstation på vägen ner någon annanstans?
            Hur ser det samhället ut, Karl-Gösta
          </note>
          <note>
            Svenson, när ni har sänkt skatter med 250 miljarder, särskilt
            inriktade på dem som ni kallar de strategiska grupper och som
            skall släpa oss andra ut ur arbetslösheten? När ni gjort det,
            var är det ni skall skära ned för 250 miljarder?
          </note>
          <note>
            Ni har ju provat modellen i verkligheten. Ni hade tre år på er.
            Det var i hög grad Moderaterna som styrde svensk skattepolitik
            under de tre åren. Resultatet var förskräckande. Ni provade på
            skattesänkningarna. Ni sänkte en hel rad skatter särskilt inriktade
            mot höginskomsttagare och kapitalägare. Har Karl-
          </note>
          <note>
            Gösta Svenson någon gång sett fördelningsprofilen över de tre
            åren? De olika grupper som fick bära de bördor som bars under
            de tre åren var inte de 10 %
          </note>
          <note>
            som har det välbeställt. Var ni över huvud taget intresserade
            under den perioden av fördelningspolitiken? Frågan är intressant,
            för ni vill naturligtvis komma tillbaka till regeringsmakten.
            Har ni ändrat synen på fördelningspolitiken sedan dess? Vilka
            skall bära bördorna när ni tar regeringsmakten?
          </note>
          <note>
            Det är alldeles självklart att en socialdemokratisk skattepolitik
            skall utformas så att den gynnar näringsliv, tillsammans med de
            höga ambitionerna när det gäller välfärdssamhället. Jag tror inte
            ett dugg på att det är nödvändigt att avskaffa välfärdssamhället
            för att klara kampen mot arbetslösheten. Vi gör förändringar i
            skattestrukturen som riksdagen kommer att ta ställning till, t.ex.
            när det gäller just produktionsskatten på el. Vi avskaffar produktionsskatten
            på vattenkraftssidan. Vi genomför inte höjningen på produktionsskatten
            på kärnkraftssidan nästa år och växlar över den till en konsumtionsskatt
            på el. Det innebär en lättnad för elintensiv industri.
          </note>
          <note>
            Det är ingen tvekan om att människorna har fått bära bördor under
            den här tvåårsperioden. Det är alldeles självklart. För oss har
            det varit viktigt att bördorna skall fördelas så rättvist som
            möjligt. Därför är de här höginkomsttagarna med. Höjd fastighetsskatt
            har också varit jobbig att bära för många människor. Fastighetsskatten
            ger sammanlagda inkomster på
          </note>
          <note>
            23-24 miljarder. 14-15 miljarder av dem kommer från småhusfastigheterna.
            Att Moderaterna vill sänka skatter vet vi. Men det minskar också
            inkomsterna, och det innebär avskedanden inom den offentliga sektorn.
          </note>
          <note>
            Ni vill spara 8 miljarder på kommunerna för att kunna sänka fastighetsskatt
            och annat. Det innebär att ett antal tiotusen jobb försvinner
            i kommunerna. Det är en mycket tung börda att bära för dem som
            drabbas.
          </note>
          <note>
            Vi har lagt fram förslag till riksdagen för att underlätta för
            dem som har fått bära den tyngsta bördan av fastighetsskattehöjningen.
            I genomsnitt är höjningen ungefär 300 kr. i månaden för en fastighet
            som har ett genomsnittligt värde på 400 000 kr 1995. För dem som
            har fått kraftiga höjningar föreslår, och riksdagen kommer att
            fatta beslut om det, en lättnad de år som kommer
          </note>
          <note>
            Anf. 146 KARL-GÖSTA SVENSON (m)
          </note>
          <note>
            replik:
          </note>
          <note>
            Herr talman! Den bästa fördelningspolitiken ökar ekonomisk tillväxt
            som ger mer jobb, framför allt nya jobb, inom den privata sektorn.
            För att man skall åstadkomma en ökad ekonomisk tillväxt och klara
            av arbetslösheten i vårt som är så allvarlig måste vi skapa ett
            bättre företagarklimat. Det gör vi genom sänkta skatter på arbete
            och företagande. Där konstaterar jag att ett stort antal socialdemokratiska
            kommunalråd har samma uppfattning som vi moderater, att jobben
            skall räddas nu genom sänkta skatter. TCO-ekonomerna och ordföranden
            i TCO, Inger Ohlsson, säger att det är sänkt skatt på arbete som
            är avgörande för att få bukt med arbetslösheten. Det här gör inte
            regeringen någonting åt. Ni har under dessa två år bidragit till
            de enorma skattehöjningarna, vilket har resulterat i för låg tillväxt
            och en ökande arbetslöshet samt försvårat för företagen att anställa.
          </note>
          <note>
            Östros talade mycket om välfärdspolitiken både i sitt inledningsanförande
            och i sin replik. Då frågar jag mig: Hur kan regeringen spara
            på föräldralösa barn, änkor och handikappade och sedan höja bidragen
            till
          </note>
          <note>
            LO och de politiska partierna?
          </note>
          <note type="speaker">
            Anf. 147 Statsrådet THOMAS ÖSTROS (s):
          </note>
          <note>
            Herr talman! Jag noterar att Karl-Gösta Svenson inte säger någonting
            om det motionsförslag som han lade för ett år sedan i kammaren,
            att man önskar sänka skattekvoten till 40 % av BNP. Hur skall
            jag tolka detta? När jag debatterade med den moderate partisekreteraren
            Gunnar Hökmark för en tid sedan antydde han att det var någonting
            sådant man tänkte sig.
          </note>
          <note>
            Men Karl-Gösta Svenson kommenterade det inte.
          </note>
          <note>
            Jag är mycket van vid att Moderaterna inte vågar ta till sig
            riktigt det man skrev för ett år sedan. Har ni insett att uppställningen
            bland svenska folket för en generell välfärdspolitik är mycket
            större än ni någonsin kunde ana? Nu försöker ni forma en skattepolitik
            där ni lockar med en och annan skattesänkning även för dem som
            inte tjänar allra mest. Det är klart att ni inser att uppslutningen
            bakom er idé att gå ned till
          </note>
          <note>
            40 % skattekvot av BNP finns inte. Ni kan aldrig vinna regeringsmakten
            på en sådan politik. Men Karl-
          </note>
          <note>
            Gösta Svenson säger ingenting om det.
          </note>
          <note>
            I stället vill ni nu konkret föreslå skattesänkningar på 70 miljarder.
            För att nå dit vill ni spara 5 miljarder ytterligare på läkemedel,
            ytterligare på tandvårdsförsäkringen, införa ytterligare en karensdag
            i sjukförsäkringen, ytterligare en nedjustering av den sjukpenninggrundande
            inkomsten, sänka KAS, införa karensdagar i föräldraförsäkringen.
            Då når ni upp efter mycket mer till 70 miljarder. Men då fattas
            det fortfarande 180 miljarder för att nå till den skattekvot som
            ni önskar, 40 % av BNP.
          </note>
          <note>
            Moderaterna är i skattepolitiken ett ytterlighetsparti i den
            svenska riksdagen. Det skall bli intressant att höra vad de partier
            som planerar att samarbeta med Moderaterna tycker om den inriktningen
            på skattepolitiken.
          </note>
          <note type="speaker">
            Anf. 148 KARIN PILSÄTER (fp) replik:
          </note>
          <note>
            Herr talman! Låt mig börja med att säga att jag uppskattar den
            politiska stil som statsrådet Östros visar när han är ute och
            debatterar bl.a. fastighetsskatten och andra frågor med människor,
            att visa upp samma åsikt och samma inriktning oavsett i vilket
            sällskap han befinner sig i. Jag tror att det är en bra stil,
            och den behövs för att göra politiken mera trovärdig och respekterad
            ute bland människor, att man vågar stå för det man tycker även
            när folk blir arga.
          </note>
          <note>
            Jag vill passa på tillfället att klaga litet. Jag tycker att
            diskussionen om vad som hände under de tre borgerliga åren blir
            väldigt tjatig och dessutom så extremt vinklad att det inte är
            trovärdigt. Som vi alla vet var det så 1994 när ni tillträdde
            blev det hela tiden fler och fler jobb. Det var också så att det
            fanns en konkret plan för hur man steg för steg skulle ta sig
            ur det svåra statsfinansiella läget. Det var vidare så att
          </note>
          <note>
            Socialdemokraterna i oppositionsställning röstade mot vartenda
            föreslag som handlade om besparingar.
          </note>
          <note>
            Det gör det inte lättare att gå fram.
          </note>
          <note>
            Nu blir det färre jobb. Räntan är högre i dag än vad den var
            när samarbetet med Centern inleddes. Det är också så att de största
            delarna av saneringen av statsfinanserna har man inte gjort ihop
            med Centern.
          </note>
          <note>
            Om vi skall få någon trovärdighet för politiken och politikers
            agerande får man försöka vara hederlig även in den frågan.
          </note>
          <note>
            De mål för skattepolitiken som Thomas Östros här har skisserat
            är det många som kan ställa upp på.
          </note>
          <note>
            Skattepolitiken har många olika syften, och den skall medverka
            till att uppfylla andra politiska mål som har värden i sig. Men
            vi gör olika tolkningar av innehållet, hur man konkretiserar en
            sådan skattepolitik.
          </note>
          <note>
            Man säger att Socialdemokraterna traditionellt värnat näringslivets
            villkor. Ja, man har värnat om de stora företagen. Nu finns det
            en växande insikt om att man också måste titta litet till de små
            företagen, framför allt de företag som fortfarande inte existerar.
            När man går till praktisk handling i skattepolitiken blir det
            alltid så väldigt tokigt. Ibland inser man att efter ett tag att
            det blir väldigt tokigt och börjar backa. Vi har sett när det
            gäller momsen, och kanske får vi se det när det gäller sjuklöneperioden.
            Det skulle vara bra om man lade ner litet mer krut på att försöka
            sätta sig in i det man jobbar med innan man lägger fram förslagen
            och sedan lade upp en strategi.
          </note>
          <note>
            Vi i Folkpartiet säger att det viktigaste är nu att vi får fram
            nya jobb, Vi har lagt fram förslag som vi tror
          </note>
          <note>
            - det kan vi inte veta - inom ett par års tid skulle kunna ge
            en halv miljon nya jobb. Det förutsätter en rad förändringar i
            Sverige. Nyföretagandet måste öka, investeringsnivån måste höjas,
            expansionsmöjligheterna måste bli bättre, privatpersoners möjligheter
            att köpa tjänster måste bli bättre. Vi måste få ett kunskapslyft
            osv.
          </note>
          <note>
            Det förutsätter i sin tur att man gör konkreta förändringar,
            t.ex. sänkta arbetsgivaravgifter. Vi måste få ned skattekilarna
            och få en förenklad arbetsrätt som fungerar för de små företagen,
            slopad dubbelbeskattning och inte höjda förmögenhetsvärden på
            aktier så att vi kan få riskkapital osv. Det är den typen av skattepolitik
            som vi vill gå in i för framtiden, och vi hoppas att regeringen
            är beredd är lyssna på våra förslag.
          </note>
          <note type="speaker">
            Anf. 149 Statsrådet THOMAS ÖSTROS (s):
          </note>
          <note>
            Herr talman! Låt mig börja med att tacka för de uppskattande
            orden från Karin Pilsäter. Det var trevligt att höra.
          </note>
          <note>
            Karin Pilsäter var inte riktigt nöjd med min beskrivning av regeringsperioden
            1991-1994. Det kan jag förstå, och det kan vi diskutera väldigt
            mycket fram och tillbaka. Vad som är märkligt är att de partier
            som var starkast i skattesänkningsivern inte tagit intryck av
            hur det i praktiken fungerar, att de inte inser att det grundläggande
            är en stark statsfinansiell situation som ger normala räntor.
            Det grundläggande är en tilltro hos hushållen till att staten
            kan möta upp till sina åtaganden. Det är grundläggande på det
            sättet att då orkar och vågar människor konsumera och investera.
            Det vi såg 1991-1994 är vad som händer när människor i grunden
            blir skräckslagna för vad som håller på att ske. Då håller man
            i sina pengar, då minskar konsumtionen, och då slås företag ut.
            50 000
          </note>
          <note>
            konkurser var det under den perioden och 450 000
          </note>
          <note>
            förlorade jobb. Det är det som styr en ekonomi. Om det inte finns
            en grundläggande tilltro hos människor att samhället fungerar,
            då vågar man inte investera eller konsumera. Då fungerar inte
            näringslivet.
          </note>
          <note>
            Vi har nu tagit det steget som ger oss en stabilitet i den ekonomiska
            utvecklingen som gör att vi kan få tillbaka efterfrågan igen.
            Samtidigt krävs en näringspolitik som gör att företag kan växa
            och en skattestruktur som gör att företagen vågar och orkar växa.
          </note>
          <note>
            Det skall vi jobba mycket med framöver.
          </note>
          <note>
            Vi skall också ha klart för oss att Sverige har en av jämförbara
            länders bästa företagsbeskattning. Vi har en mycket låg bolagsskatt.
            Det finns ett mycket starkt intresse från omvärlden att investera
            i Sverige.
          </note>
          <note>
            Man uppfattar att Sverige har ett hyggligt näringsklimat. Den
            amerikanska handelskammaren gjorde en undersökning häromveckan
            bland olika europeiska stater för att se vilka länder som hade
            bästa näringslivsklimatet. Sverige kom på en fjärde plats av de
            europeiska länderna just på grund av att här finns bra infrastruktur,
            bra välfärdssamhälle, bra skattestruktur för företagsamheten.
            Det är helt enkelt ett bra ställe att investera i.
          </note>
          <note>
            Det är inte så enkelt som att tro att sänkta skatter leder till
            ökad företagsamhet. Det är hela samhällsstrukturen som gäller.
            Låt mig ta upp ett exempel.
          </note>
          <note>
            Folkpartiet vill slopa beskattningen av aktieutdelningar, vilket
            ni också ville genomföra under den borgerliga regeringsperioden.
            Det kostar 8 miljarder, en oerhört stor summa pengar. Det vill
            ni genomföra fast ni är fullt medvetna om att de företag som finns
            på börsen har tillgång till kapitalmarknaden, inte minst den internationella
            kapitalmarknaden.
          </note>
          <note>
            En slopad aktieutdelningsskatt påverkar inte börsföretagens investeringskostnader.
            De kommer inte att investera mera bara för det. Det kommer inte
            att leda till några nya jobb. Det som kommer att ske är att aktieägarna
            får det bättre, men det påverkar inte investeringskostnaden, för
            den bestäms internationellt.
          </note>
          <note>
            Vi lever i en internationell miljö numera. Kapitalkostnaden för
            de börsnoterade företagen bestäms på den internationella kapitalmarknaden.
          </note>
          <note>
            Riktar man däremot en lättnad i ägarbeskattningen för de små
            och medelstora förtagen som inte är börsnoterade och som har svårt
            att få tillgång till riskkapital, då sänker man investeringskostnaden.
            Därmed får man ökade investeringar och ökad sysselsättning.
          </note>
          <note>
            Jag skulle önska att Folkpartiet närmade sig det klimat som fanns
            1991 när det gick att diskutera skatter på ett rationellt sätt
            och när också fördelningspolitik fick spela en viktig roll. Jag
            önskar också att
          </note>
          <note>
            Folkpartiet inte hade den inställning som man har haft under
            de senaste åren, nämligen en väldigt ideologiskt inriktad skattepolitik.
          </note>
          <note type="speaker">
            Anf. 150 KARIN PILSÄTER (fp) replik:
          </note>
          <note>
            Herr talman! Det är inte som vi tror utan det är verkligheten
            ute i samhället, men 1994 fanns det en ganska stor optimism och
            framtidstro hos människor.
          </note>
          <note>
            Det var första gången sedan mätningarna började som framtidstron
            var så stor att människor trodde att de skulle få det bättre.
            Det tillkom också 1 000 nya jobb varje dag. Det var ett bra mått
            på att vi då hade nått en situation där människor hyste tilltro
            till att det hela skulle kunna fungera. Så är det inte 1996, det
            kan vi nog vara överens om.
          </note>
          <note>
            År 1991 gick det ganska brant utför, och det berodde inte på
            det maktskifte som skedde i oktober, utan det var en utveckling
            som hade börjat långt innan dess. Jag tycker att vi skall vara
            litet ödmjuka och inse att det finns andra faktorer än just vilken
            regering som styr under en viss period som avgör vilken statistik
            som man skall använda. Det förekom en lång rad missgrepp under
            80-talet, och vi från Folkpartiet medverkade också. Jag kan erkänna
            det. Men det var även mycket som vi i god tid varnade för och
            många reformer som vi var med att genomföra för att bryta den
            utvecklingen.
          </note>
          <note>
            Vi tror att det viktiga nu är att se till att det blir en skattepolitik
            som kan samverka med övrig politik, precis som jag tidigare sade,
            för att man skall få ett företagsklimat i det här landet där människor
            kan få nya jobb. Då håller det inte att bara se på vad som är
            bra för de stora företagen, för de gamla företagen och för industriföretagen.
            Man måste ha en skattepolitik och en näringspolitik som fungerar
            för de små företagen, för de mindre företagen och t.o.m. för de
            ofödda företagen.
          </note>
          <note type="speaker">
            Anf. 151 Statsrådet THOMAS ÖSTROS (s):
          </note>
          <note>
            Herr talman! Jag noterar att Karin Pilsäter tyvärr aldrig svarade
            på den fråga som jag ställde om hur ni ser på det framtida samarbetet
            med det ytterlighetsparti i skattepolitiken som Moderaterna är.
            Är ni beredda att delta i ett samarbete där strävan är en skattekvot
            på 40 % av BNP? I så fall lämnar Folkpartiet en tradition som
            ni länge har haft att ändå på något sätt ställa upp för välfärdssamhället.
          </note>
          <note>
            Karin Pilsäter vill diskutera perioden 1991-1994, och det skall
            jag gärna göra. Vad var det som hände vintern-våren 1994? Det
            var då som den borgerliga regeringen fullständigt tappade greppet
            över de offentliga finanserna. Vid den sista ekonomisk-politiska
            proposition som man lade fram våren 1994, kompletteringspropositionen,
            hade det gått så långt så att för att försöka nå en någorlunda
            statsfinansiell balans borta vid horisonten hade man börjat att
            "skruva" på tillväxtssiffrorna i propositionen.
          </note>
          <note>
            Utvecklingen under den våren ryckte totalt undan mattan för Sverige
            när det gäller förtroende på den internationella kapitalmarknaden.
            När socialdemokraterna kom till makten hösten 1994 möttes vi av
            oerhört starka tvivel: Ja, vi har hört förr att man skall försöka
            att sanera statsfinanserna, men det enda som händer är att ni
            börjar att "mixtra" med prognoserna.
          </note>
          <note>
            Räntan steg dramatiskt vintern-våren 1994, och detta fick naturligtvis
            effekter på den ekonomiska utvecklingen. Karin Pilsäter ville
            diskutera perioden
          </note>
          <note>
            1991-1994, och det får hon gärna.
          </note>
          <note type="speaker">
            Anf. 152 PER ROSENGREN (v) replik:
          </note>
          <note>
            Herr talman! Jag skall inleda med att be skatteministern om ursäkt
            för att jag tillvitade honom ett uttalande som han uppenbarligen
            inte har gjort. Jag sade att han hade uppmanat folk att låna till
            fastighetsskatten. Det har han inte gjort. Det var finansministern
            som gjorde det, och det visar att skatteministern i det avseendet
            är klokare än finansministern.
          </note>
          <note>
            Det är intressant att Thomas Östros inledde med att säga att
            han ville bredda skattedebatten till att också gälla andra frågor
            i samhället, eftersom de hänger så intimt samman. Det var precis
            det som jag vill göra i den inledande skattedebatten när jag försökte
            att ta upp välfärdspolitiken och de förslag som drabbar företagen
            som ju också är skattebetalare, t.ex.
          </note>
          <note>
            den förlängda sjuklöneperioden kontra vårt förslag att undanta
            de allra minsta företagen. Jag skulle också vilja höra vad skatteministern
            anser i den frågan.
          </note>
          <note>
            Näringsministern har uttryckt ett visst gillande av den idéen.
            Biträdande socialminister Maj-Inger Klingvall har avvisat tanken
            och säger att detta är regeringens linje. Men vore det inte värt
            att pröva vårt förslag för att kanske komma vidare i arbetet för
            en ökad sysselsättning?
          </note>
          <note>
            Skatteministern säger att man inte kan låna till sina löpande
            utgifter. Samtidigt uppmanas egnahemsägare att göra detta, inte
            av skatteministern, men finansministern har uppmanat fastighetsägare
            som inte har råd att betala fastighetsskatt att låna till densamma.
            Då frågar jag: Gäller inte samma principer för landet Sverige
            som för enskilda människor som drabbas av en beskattning som de
            inte klarar av på grund av att de har för låga inkomster? I det
            sammanhanget kan man också fråga sig: Är fastighetsskatten bra
            utformad när den får sådana effekter att låginkomsttagare kan
            tvingas till att låna för att klara skatten eller tvingas till
            att till sist sälja sin fastighet och flytta till annat boende?
          </note>
          <note>
            Det är intressant att höra skatteministern säga att man skall
            förbättra för de små företagen. Finansministern sade att man tidigare
            har negligerat de små företagens behov. Men jag anser att man
            fortfarande inte har insett de små företagens behov. Man ser inte
            till handelsbolagens och de enskilda firmornas problem.
          </note>
          <note>
            Enligt det nya förslaget skall man ersätta riskkapitalavdraget
            för aktiebolag med lättnader för små och medelstora företag. En
            del av det nya underlaget som skall utgöra lättnaden gäller inte
            för de allra minsta företagen, för de företag med upp till två
            anställda.
          </note>
          <note>
            Man tar alltså bort en löneunderlag på 350 000 kr. Jag skulle
            vilja höra vad som är orsaken till det förslaget.
          </note>
          <note>
            När det gäller lättnader för små företag gäller 5 %
          </note>
          <note>
            på upp till 600 000 kr för samtliga företag. Att detta procentuellt
            är mera värt för ett litet företag är en annan sak. Men det är
            ju ingen speciell inriktning på små företag. Samtliga företag
            få 5 % nedsättning på löneunderlag upp till 600 000 kr.
          </note>
          <note>
            Sedan vill jag ställa en fråga som gäller förmånsbeskattning
            av tjänstebilar. Hur många procent av
          </note>
          <note>
            Volvos och Saabs totala produktion utgörs av förmånsbilar i Sverige?
            Detta är intressant när man diskuterar sysselsättning kontra det
            nya förslaget.
          </note>
          <note type="speaker">
            Anf. 153 Statsrådet THOMAS ÖSTROS (s):
          </note>
          <note>
            Herr talman! Vänsterpartiet inledde denna mandatperiod på ett
            ansvarsfullt sätt. Det skall man ha en eloge för. Vänsterpartiet
            var med några månader, men efter hand orkade man helt enkelt inte
            med trycket.
          </note>
          <note>
            Uppgiften att via skattehöjningar och besparingar ta landet ur
            ett statsfinansiellt moras var naturligtvis enorm. När trycket
            blev hårt och man upptäckte möjligheten att vinna en och annan
            röst på att inte ställa upp orkade man inte längre.
          </note>
          <note>
            Nu börjar Vänsterpartiets bristande styrka i ryggraden visa sig
            även på skattesidan. Vänsterpartiet blir alltmer av ett skattesänkningsparti.
            Det finns snart sagt ingen offentlig utgift som inte skall höjas
            och ingen skatt som inte skall sänkas, om det inte gäller fördelningspolitik
            och skatten för höginkomsttagare -
          </note>
          <note>
            det skall jag ge dem en eloge för.
          </note>
          <note>
            Men det är ingen hållbar strategi, Per Rosengren.
          </note>
          <note>
            Jag vet att Per Rosengren själv inte tycker det. Att ta landet
            ur en kris kräver många svåra beslut. Och det är klart - känner
            man inte att man faktiskt en dag kan bli tvungen att genomföra
            de saker man föreslår, är det lockande att lätta litet grand från
            verkligheten.
          </note>
          <note>
            Jag skall först säga någonting om fastighetsskatten. Jag inser
            till fullo att det är en tung börda att bära för många, liksom
            sänkt a-kassa eller sänkt barnbidrag. Det har varit många tunga
            bördor för många människor att bära. Men det har ju t.ex. lett
            till att räntorna har sjunkit med mellan 4 och 5 %. Om man har
            ett lån på en fastighet på en halv miljon innebär det en sänkt
            räntekostnad på ungefär 1 500 kronor i månaden.
          </note>
          <note>
            Vore det så att dessa tunga bördor inte ledde någon vart, så
            vore det olidligt. Men de leder ju till att vi tar oss ut ur krisen
            och till att människor får det bättre efter hand när vi har tillväxt
            och får ned arbetslösheten. Men det är klart att det märks för
            hushållen att vi har gått igenom en depression och att vi har
            blivit fattigare. BNP minskade faktiskt under ett antal år.
          </note>
          <note>
            Nu har Vänsterpartiet ett förslag på fastighetsskattens område
            som jag inte är säker på att de står bakom. De vill minska fastighetsskatten
            med 250 miljarder, och så vill de minska förmögenhetsskatten genom
            att endast räkna upp 75 % av taxeringsvärdet i underlaget. Den
            minskade fastighetsskatten kostar 250
          </note>
          <note>
            miljoner och den minskade förmögenhetsskatten 650
          </note>
          <note>
            miljoner.
          </note>
          <note>
            Vilka kommer att få del av denna minskade förmögenhetsskatt?
            Har ni tänkt på det, Per Rosengren?
          </note>
          <note>
            Se på ert förslag! Om ni vill genomföra en sådan sänkning av
            förmögenhetsskatten så kommer ni att upptäcka att sänkningarna
            koncentreras till områden som Lidingö, Danderyd och andra områden
            med många starka höginkomsttagare. Är det så ni vill lösa fastighetsskattefrågan?
          </note>
          <note>
            Precis som jag sade tidigare är ägarbeskattningen en central
            insats för att underlätta för små och medelstora företag. Titta
            på vilka företag som gynnas. Om vi ser till statistiken är det
            företag med mellan 10 och
          </note>
          <note>
            50 anställda som gynnas mest. Men även företag med mindre än
            10 anställda gynnas av lättnaden i ägarbeskattningen. De är inte
            undantagna.
          </note>
          <note>
            Men koncentrationen ligger på dem med mellan
          </note>
          <note>
            10 och 50 anställda, på de företag som också har kraft att växa
            vidare och nyanställa. För de små företagen är det naturligtvis
            också en drivfjäder att växa och bli ett företag som tillhör de
            mer gynnade.
          </note>
          <note>
            Vi satsar på konkreta åtgärder för att ge förutsättningar för
            småföretagsamhet: låga räntor, lättnader i ägarbeskattningen,
            sänkta sociala avgifter, enklare regler. Ju starkare finanser
            vi får, desto mer kan vi göra. Men vi bygger detta på ett starkt
            välfärdssamhälle, och det innebär höga skatter.
          </note>
          <note type="speaker">
            Anf. 154 PER ROSENGREN (v) replik:
          </note>
          <note>
            Herr talman! Vänsterpartiet orkade inte, sade statsrådet. Jo,
            vi orkade. Det var Socialdemokraterna som inte orkade hålla kvar
            samarbetet. Man såg problem i vissa opinionsundersökningar i och
            med att man hade legitimerat Vänsterpartiet, och då vågade man
            inte fortsätta samarbetet.
          </note>
          <note>
            Vi var med på upp till 114 miljarder av budgetförstärkningen.
            Dessutom har vi i dag ett högre skattenetto än vad Socialdemokraterna
            har. Ett 3 miljarder högre skattenetto innebär att vi inte på
            något sätt är ansvarslösa på det området. Vi tar alltså ut mera
            skatt.
          </note>
          <note>
            Vi har också en bättre fördelningspolitik för våra skatter än
            utskottsmajoriteten har, dvs. Socialdemokraterna och Centerpartiet.
          </note>
          <note>
            Jag hörde inte så mycket om sjuklöneperioden och de minsta företagen.
            Det kommer kanske i nästa replik.
          </note>
          <note>
            Vi kommer med sakförslag till såväl förmögenshetsbeskattning
            som fastighetsskatten. Om Thomas
          </note>
          <note>
            Östros också nämner de andra delarna i vårt förslag till förmögenhetsbeskattning,
            skall han se att vi plockar in mer pengar i förmögenhetsskatt
            än vad
          </note>
          <note>
            Socialdemokraterna gör. En del av förslaget innebär en minskning,
            men den andra delen innebär att vi tar in motsvarande summa och
            litet till av dem med förmögenheter.
          </note>
          <note>
            Visst har räntorna gått ned, men vilken del av politiken är det
            som har garanterat detta? Är det de 114
          </note>
          <note>
            miljarderna i förstärkning av statsbudgeten som vi har varit
            med på, eller är det de ytterligare 12 miljarderna som Centern
            har ställt upp på?
          </note>
          <note>
            Fråga Centern i dag om de var med på de enskilda frågor om skattehöjningar
            som vi var med på. Utan den grunden som vi lade hade ni aldrig
            klarat av situationen - det står alldeles klart. Jag tycker faktiskt
            att Socialdemokraterna skall erkänna att vi ställde upp i mycket
            stor utsträckning.
          </note>
          <note>
            De 12 miljarder i vårt förslag som nettomässigt ligger utanför
            regeringens och Centerns förslag är pengar som går direkt till
            sysselsättningsbefrämjande åtgärder.
          </note>
          <note type="speaker">
            Anf. 155 Statsrådet THOMAS ÖSTROS (s):
          </note>
          <note>
            Herr talman! Det handlade om att orka med eller inte. Vänsterpartiet
            var med om skattehöjningsförslagen hösten 1994. Det var nödvändiga
            delar av saneringsprogrammet. Sedan var Vänsterpartiet med i princip
            på en del av besparingarna, men när de skulle fyllas med innehåll
            uppstod svårigheterna i Vänsterpartiet och Vänsterpartiets riksdagsgrupp.
            Det vet Per
          </note>
          <note>
            Rosengren lika väl som jag.
          </note>
          <note>
            Per Rosengren sade att Vänsterpartiet varit med på de flesta
            besparingarna. Reser han nu land och rike runt och berättar vilka
            besparingar Vänsterpartiet har varit med om? Vilka tunga besparingar
            i offentliga utgifter säger sig Vänsterpartiet stolt ha varit
            med på?
          </note>
          <note>
            Det verkar ju som att nästan hela saneringsprogrammet bärs upp
            av Vänsterpartiet. Så låter det inte i riksdagen och ute i landet
            när vänsterpartister debatterar.
          </note>
          <note>
            Jag hann inte ta upp frågan om tjänstebilar i mitt förra anförande.
            Vad har Per Rosengren för inställning till skattesystemet när
            det gäller skatt på förmåner? Den grundläggande principen, som
            vi försöker följa och som jag anser är sund, är att alla förmåner
            som arbetsgivaren erbjuder sina anställda skall beskattas så likt
            vanlig lön som möjligt.
          </note>
          <note>
            Det var en viktig seger i skattereformen, eftersom det innebar
            att många höginkomsttagare, som förr hade diverse förmåner som
            inte var beskattade, nu är tvunga att de upp dem till beskattning.
            Det är en märklig inställning att just tjänstebilar skall förmånsbekattas
            hårdare än andra typer av förmåner.
          </note>
          <note>
            När räntan har fallit har beskattningen av tjänstebilar efterhand
            blivit alltmer felaktig i förhållande till andra alla förmåner.
            I det förslag som ni har lagt fram ingår räntan som en komponent,
            så att detta justeras naturligt. Så bör det vara. Tjänstebil skall
            i så hög grad som möjligt beskattas som en vanlig lön.
          </note>
          <note>
            Dessutom var det ett underligt system. Man fick betala på marginalen
            om man körde mycket privat.
          </note>
          <note>
            Nu inför vi att man själv betalar sin bensin när man kör mycket
            privat. Är det fel? Jag tycker att det är bra, både ur rättvise-
            och miljösynpunkt.
          </note>
          <note type="speaker">
            Anf. 156 RONNY KORSBERG (mp) replik:
          </note>
          <note>
            Herr talman! Jag uppskattar inledningen av skatteministerns anförande.
            Det var en välgörande koppling som gjordes när han sade att skattepolitiken
            bör vara kopplad till välfärden och vad man använder pengarna
            till.
          </note>
          <note>
            Jag hade i mitt anförande tidigare ett liknande resonemang. Det
            vore därför en bra utgångspunkt för en replikväxling.
          </note>
          <note>
            Jag är nämligen litet fundersam över hur skatteministern lever
            upp till detta. När man ser på den budget som presenteras är det
            fullständigt klart att miljöskulden fortsätter att öka. Då frågar
            man sig bekymrat om miljöproblemen och god miljö är något som
            ingår i skatteministerns välfärdsbegrepp. Och hur tar det i så
            fall sig uttryck i skattepolitiken?
          </note>
          <note>
            Det skulle vara intressant om Thomas Östros ville utveckla det.
            Det kan ju inte vara rimligt att man å ena sidan säger att ett
            av målen för skattepolitiken är att nå ett ekologiskt hållbart
            samhälle när man å andra sidan inte ser särskilt många spår av
            det i den budget som läggs fram och i den skattepolitik som förs.
          </note>
          <note>
            Som skatteministern sade syns skillnaden i vilket samhälle man
            vill nå i skattepolitiken, och det bekymrar mig litet grand.
          </note>
          <note>
            Ända sedan Miljöpartiet bildades har vi drivit frågan om att
            miljön och strävan efter det ekologiskt hållbara samhället måste
            vara ledstjärnan för politiken och därmed naturligtvis också för
            skattepolitiken. Jag ser fram emot att skatteministern utvecklar
            det sätt på vilket han anser att den nuvarande budgeten kraftfullt
            leder åt det hållet.
          </note>
          <note>
            Inte heller jag kan avstå från att plåga skatteministern med
            frågor om fastighetsskatten. Det vore ju för dåligt. Jag måste
            få veta varför man så envist klamrar sig fast vid ett system som
            man rimligen inser är galet.
          </note>
          <note>
            Detta är en alldeles udda skatt. Jag tror att det har uttryckts
            att den är någon sorts objektskatt, i ett desperat försök att
            klassa in den i något. Man ser att problemen är så stora att man
            t.o.m. lägger fram ett förslag om lättnader och ett förslag om
            att reglerna för hur detta tillämpas måste ses över. När man hör
            protesterna från de människor som skall betala dessa skatter är
            det fullständigt uppenbart att det är någonting som inte stämmer.
            En ganska snabb analys gör att man kvickt inser att det finns
            ett grundläggande bekymmer. Kan regeringen då inte erkänna att
            vi snabbt måste komma till rätta med detta, se över det och göra
            någonting åt saken innan folk har lämnat sina hus?
          </note>
          <note>
            Det hjälper inte att säga att om några år kanske det kommer ett
            förslag som lindrar förhållandena för dessa människor, eller att
            om några år kanske vi har sett över systemet. Då har folk nämligen
            redan blivit tvungna att flytta. Det måste väl rimligen också
            ingå i välfärdsbegreppet att man har rätt att bo kvar i sitt hus,
            och att inte skattepolitiken leder till denna typ av ofrivilliga
            effekter.
          </note>
          <note>
            Jag har full förståelse för att fastighetsskatten är viktig,
            liksom alla skatter är viktiga. Vi är ju överens om att vi måste
            ta in skatter för att finansiera de offentliga utgifterna. Det
            behöver vi alltså inte diskutera, men när man ser uppenbara skevheter
            och fundamentala problem måste man snabbt ta tag i dem. Min konkreta
            fråga är alltså: Varför klamrar sig regeringen så envist fast
            vid ett sådant dåligt system?
          </note>
          <note type="speaker">
            Anf. 157 Statsrådet THOMAS ÖSTROS (s):
          </note>
          <note>
            Herr talman! Fastighetsskatt finns i en oerhörd massa länder.
            I denna debatt får man ibland intrycket av att Sverige skulle
            vara väldigt udda på det här området, men det är väldigt många
            länder som har fastighetsskatt.
          </note>
          <note>
            Vi har en fastighetsskatt som är en del av kapitalbeskattningen.
            Fastighetens värde beskattas, och vi har också rätt till ränteavdrag
            när man tar lån för att köpa en fastighet. Av dagens debatt har
            jag förstått att
          </note>
          <note>
            Ronny Korsberg har funderingar på att avskaffa rätten till ränteavdrag
            när man köper en fastighet. Precis som Inger Lundberg tidigare
            påpekade skulle det kunna ge ganska dramatiska omfördelningseffekter.
          </note>
          <note>
            Detta är någonting som jag tycker att många borde fundera på
            i debatten om fastighetsskatten. Det finns flera olika modeller
            som valsar omkring. Många av dem skulle få väldigt dramatiska
            omfördelningseffekter. Tänk om vi t.ex. hade en fastighetsskatt
            som inte var en del av kapitalbeskattningen utan grundade sig
            på antal kvadratmeter. Vad skulle det innebära i områden som Pajala
            och Surahammar jämfört med områden som Lidingö och Danderyd om
            vi skulle ta ut lika mycket statliga inkomster från fastighetsskatten?
          </note>
          <note>
            Det handlar ändå om sammanlagt 23-24 miljarder kronor, varav
            14-15 miljarder från småhusbeskattningen.
          </note>
          <note>
            Det finns förslag om den s.k. Californiamodellen som innebär
            att köpeskillingen ligger till grund för skatten. Vad händer då
            i områden med problem, där priserna sjunker efter hand därför
            att området förlorar i attraktivitet? Människor som köpte huset
            långt innan priserna började sjunka kommer att få betala en hög
            fastighetsskatt. I ett expansivt område där priserna stiger, och
            där de som äger hus utan att ha lån får en allt större förmögenhet
            skulle däremot fastighetsskatten vara väldigt låg. I de modeller
            som diskuteras finns det självfallet mycket stora fördelningspolitiska
            frågeställningar.
          </note>
          <note>
            Ronny Korsberg talade också om miljöpolitiken.
          </note>
          <note>
            Den är en oerhört viktig del av all politik - inte minst den
            ekonomiska politiken och kanske särskilt skattepolitiken. Jag
            tycker att ekonomiska styrmedel skall användas, och skatter och
            avgifter är en del av de ekonomiska styrmedel som kan användas
            för att successivt få Sverige att bli mer och mer av ett ekologiskt
            hållbart samhälle. Det är viktigt. Därför är t.ex. höjning av
            energiskatterna för hushållen en viktig del.
          </note>
          <note>
            Det skall naturligtvis vara möjligt att stimulera fram en omställning
            på det viset, och en hushållning av ändliga resurser.
          </note>
          <note>
            Framöver kommer regeringen att lägga fram förslag på t.ex. en
            avfallsskatt för att ytterligare stärka skälen att fundera på
            vilka sopor man har, vad man köper och vad man tar med sig hem
            i form av förpackningar osv. Även detta får effekten att vi alltmer
            går mot hållbarhet, och inte mot den typ av samhälle vi har just
            nu. Skattepolitiken har en viktig roll i detta.
          </note>
          <note>
            Det tycker jag är självklart.
          </note>
          <note type="speaker">
            Anf. 158 RONNY KORSBERG (mp) replik:
          </note>
          <note>
            Herr talman! Det är glädjande att inställningen finns att skattepolitiken
            är viktig för att ställa om samhället. Vi ser fram emot fler förslag,
            och att regeringen inte är så motsträvig när det gäller att förändra
            skattebasen från skatt på arbete till skatt på energi och utsläpp.
          </note>
          <note>
            Men låt oss hålla oss till fastighetsskatten. Nu säger Thomas
            Östros att den är en form av kapitalbeskattning. Inger Lundberg
            försökte tidigare göra troligt att den är en skatt på en schablonintäkt.
            Men det är ju inte så. Fastigheten är inget värde som man har.
          </note>
          <note>
            Det värde som fastigheten åsätts är ett uppskattat värde som
            man eventuellt skulle få om man sålde den.
          </note>
          <note>
            Men om man inte säljer den har man inte detta värde, får inte
            ut dessa pengar och har inget att betala skatt med. Och lik förbaskat
            måste man betala denna skatt.
          </note>
          <note>
            Jag har inte sagt att man måste skifta fastighetsskatten mot
            sänkta ränteavdrag. Det kanske är litet tidigt att dra växlar
            på det. Jag nämnde det som ett exempel på ett lämpligt objekt
            att titta på om man vill fasa ut fastighetsskatten, om man inser
            problemets art och är beredd att försöka ändra det. I budgeten
            för
          </note>
          <note>
            1997 har Miljöpartiet föreslagit att man tar bort sänkningen
            av stämpelskatten, som bara leder till att folk får litet lättare
            att flytta runt och i stället sänker fastighetsskatten så att
            folk slipper flytta runt, vilket ju är det stora problemet.
          </note>
          <note>
            Om man vill hitta förslag och lösningar på hur man skall kunna
            fasa ut fastighetsskatten finns det fler sådana än det om räntesänkningarna.
            Frågan är bara om man inser att det är själva principen som är
            fel. Är man beredd att diskutera det så är jag övertygad om att
            det finns många goda förslag på hur man skulle kunna ersätta dessa
            15 miljarder kronor. Det finns andra, och betydligt större, växlingsförslag
            där man kan hitta lösningar. Det vore konstigt om det inte skulle
            gå att på ett konstruktivt sätt hitta lösningar på detta. Men
            det förutsätter som sagt att man inser att själva grundsystemet
            är galet.
          </note>
          <note type="speaker">
            Anf. 159 Statsrådet THOMAS ÖSTROS (s):
          </note>
          <note>
            Herr talman! Jag uppskattar Ronny Korsbergs litet seminarieliknande
            diskussion om olika modeller. Jag vet inte riktigt vilken Miljöpartiets
            egentliga önskan är. Kanske är den att ta bort ränteavdragen,
            kanske inte. Det bli mycket stora effekter av det som miljöpartisterna
            bestämmer sig för och vilken modell de vill ha. Kanske vill de
            ta bort hela fastighetsskatten, kanske inte. Det blir mycket stora
            effekter av detta, och jag förväntar mig att Miljöpartiet bestämmer
            sig för någon modell så att vi kan diskutera den.
          </note>
          <note>
            Jag tycker att vi skall ha en fastighetsbeskattning i
          </note>
          <note>
            Sverige. Den är en viktig del av de intäkter vi har för att kunna
            ha välfärd - daghem, sjukvård, äldreomsorg och socialförsäkringar.
            Skatter får aldrig diskuteras som om de levde sitt eget liv. De
            tas inte in för att jäklas med folk, utan för att kunna upprätthålla
            ett välfärdssamhälle.
          </note>
          <note>
            Skattereformen 1990-91 var ett första steg på vägen mot skatteväxling
            och miljöpolitik. Då skedde just detta att vi sänkte inkomstskatten
            och höjde en del av miljöskatterna. Jag har ingenting emot denna
            princip, men skatteväxlingen skall ske i en sådan takt att omställningen
            är möjlig. Där är jag orolig för
          </note>
          <note>
            Miljöpartiets politik. Den drar ofta väldiga växlar på enormt
            höjda miljöskatter som skall finansiera alla möjliga åtgärder,
            inte bara sänkta inkomstskatter.
          </note>
          <note>
            Men Miljöpartiet tar inte hänsyn till att omställningen i den
            takt partiet önskar inte är möjlig. Ingen vinner på att vi går
            för fort fram. Då når vi inte ett ekologiskt uthålligt samhälle,
            utan får i stället ett bakslag. Människor kommer att säga: Det
            här vill vi inte vara med om. Vi vill inte vara med om miljöpolitiken
            om den skall kosta så här mycket.
          </note>
          <note>
            En viktig insikt är alltså att energi- och miljöskatter är en
            väldigt liten skattebas jämfört med inkomstskatter. Om man skall
            få någon väsentlig sänkning av inkomstskatten måste man höja miljö-
            och energiskatterna mycket kraftigt. Det får stora omställningseffekter.
            Jag skulle välkomna en litet mer realistisk analys av skatteväxlingsidén
            från Miljöpartiet. Men den är intressant i sig.
          </note>
          <note type="speaker">
            Anf. 160 HOLGER GUSTAFSSON (kd) replik:
          </note>
          <note>
            Herr talman! Först vill jag säga till statsrådet
          </note>
          <note>
            Östros att Kristdemokraterna inte står för moderat skattepolitik.
            Vi står inte för socialdemokratisk skattepolitik heller. Vi står
            för vår egen skattepolitik. Jag tror att vi skall respektera det
            faktum att vi går till val på vår politik. Väljarna avgör hur
            stora vi blir. Vi hoppas kunna bli större så småningom. I den
            mån vi ingår i någon koalition för att regera är storlek och en
            god förhandling utgångspunkten för vad vi kan åstadkomma. Jag
            tror att vi skall ha den respekten för demokratins sätt att fungera
            och inte betrakta varandra som släpjollar. Det är möjligen en
            signal till Rolf
          </note>
          <note>
            Kenneryd om hur man kan bli betraktad av ett stor parti, inte
            vet jag. Vi vill i varje fall inte bli betraktade så. Vi är självständiga
            och bedriver vår politik från de utgångspunkterna.
          </note>
          <note>
            Svaret på frågan om vart vi vill nå med den totala skatten finns
            nedskrivet. Jag nämnde det i början av mitt anförande. Vi har
            sagt att målsättningen till att börja med är att komma till 50
            % av det totala skattetrycket, ställt mot BNP. Vi föreslår 4,3
            miljarder
          </note>
          <note>
            1997, 5,2 miljarder 1998 och 4,5 miljarder 1999.
          </note>
          <note>
            Låt mig också återkomma till de frågor som jag ställde tidigare
            i mitt anförande. Det vore intressant att få en diskussion och
            i någon mån ett svar på frågan om kopplingen mellan skattepolitiken
            och effekten på arbetslösheten. Kanske skulle vi kunna få ett
            litet kort seminarium. Man skall ju inte spela poker om så här
            viktiga frågor och gömma sina tankar. Visst söker väl socialdemokraterna
            och regeringen roten till arbetslösheten? Jag är alldeles övertygad
            om att de gör det.
          </note>
          <note>
            Min fråga är då: Vad finner ni? Man kan inte bara säga att det
            beror på nästan allting och att allt har sin del i detta. Var
            finns de största effekterna? Hur ser ni på det? Hur påverkar kostnadsdrivande
            skatter och avgifter konsumtionsutrymmet? De är kostnadsdrivande
            vad gäller produkter och tjänster. Svårigheten att köpa och att
            exportera dessa minskar utrymmet för konsumtion. Det innebär minskade
            aktiviteter i näringslivet och leder till arbetslöshet. Är det
            så? Har ni den uppfattningen?
          </note>
          <note>
            De höga kostnaderna driver de anställda från industrin. De blir
            ersatta av robotar därför att de är dyra att ha i industrin. Hur
            ser ni på det? Är det ett bekymmer? Finns det en baksida vad gäller
            den höga skattepolitik som Socialdemokraterna bedriver? Det är
            min fråga.
          </note>
          <note type="speaker">
            Anf. 161 Statsrådet THOMAS ÖSTROS (s):
          </note>
          <note>
            Herr talman! Låt mig börja med att säga att jag verkligen uppskattar
            den ton som Holger Gustafsson har i debatten. Han ställer viktiga
            frågor, och det är viktigt att vi diskuterar dem här i kammaren.
          </note>
          <note>
            Jag respekterar också att Holger Gustafsson inte står för moderat
            skattepolitik. Men om ni sätter er i en regering med Moderaterna
            kommer moderat skattepolitik att vara tongivande. Ni har ju varit
            med om det
          </note>
          <note>
            1991-94. Eller var det kd:s skattesänkningspolitik som genomfördes
            1991-94? Var det er politik som ytterligare undergrävde statsfinanserna?
            När ni sänkte skatter för den tiondel som tjänade mest och sedan
            försökte få ihop utgifter och inkomster och lade bördor på dem
            som tjänade sämst, var det kd:s politik?
          </note>
          <note>
            När man regerar med Moderaterna, på det sätt som ni gjorde 1991-94
            och som jag hoppas att ni inte kommer att göra efter nästa val,
            blir det moderat skattepolitik som dominerar.
          </note>
          <note>
            Holger Gustafsson frågar om kopplingen mellan skattepolitik och
            arbetslöshet. Han frågar vad det är som socialdemokraterna menar
            kan lösa arbetslösheten.
          </note>
          <note>
            Jag skulle vilja nämna de grundläggande faktorer som jag menar
            avgör om vi skall återkomma till full sysselsättning.
          </note>
          <note>
            Det första grundläggande villkoret är sunda statsfinanser. Det
            finns ingen som helst möjlighet att gå från stora underskott till
            ännu större underskott och tro att det ger någon effekt. Om man
            vill genomföra skattesänkningar måste de finansieras. Om man vill
            genomföra utgiftsökningar måste de också finansieras.
          </note>
          <note>
            Annars stiger räntorna, och så lägger sig den våta filten över
            ekonomin igen.
          </note>
          <note>
            Det andra är att när vi har lyckats komma upp på hyggligt fast
            mark - vi är inte framme än men vi är på god väg - ökar möjligheterna
            att bedriva en offensiv sysselsättningspolitik. Utbildningssatsningen
            är ett sådant exempel. Vi satsar 10 miljarder på ett utbildningslyft
            för hela svenska folket. Vuxenutbildning, högskoleutbildning -
            alla skall ha möjlighet att få en grundläggande bra utbildning.
          </note>
          <note>
            Tänk om vi hade föreslagit det för två år sedan.
          </note>
          <note>
            Det hade naturligtvis blivit kaos, med höjda räntor.
          </note>
          <note>
            Ingen hade trott att det här landet skulle klara av ekonomin,
            om någon hade velat öka utgifterna ytterligare.
          </note>
          <note>
            Nu har vi kraften att göra det. Det är en central del av arbetslöshetspolitiken.
            Det är ett strategiskt vägval.
          </note>
          <note>
            Man väljer antingen låglönejobben, dvs. jobb man inte kan försörja
            sig på, eller kompetensvägen - en utbildning som gör att man kan
            efterfråga de nya jobben som ger en lön som man kan leva på. Det
            är ett strategiskt viktigt vägval. Vad säger kd om det vägvalet?
            Ställer ni upp på en satsning på vuxenutbildningen?
          </note>
          <note>
            Ett tredje steg, när de två första är avklarade, är naturligtvis
            en näringspolitik som samtidigt underlättar för nya företag och
            existerande företag att växa.
          </note>
          <note>
            Det skall inte ske på det sättet att man försöker smörja dem
            med skattesänkningar som inte är finansierade. Det leder ju bara
            till höjda räntor. Då får de inte någon efterfrågan och slås ut
            eftersom de inte kan låna pengar till investeringar.
          </note>
          <note>
            Det skall inte heller ske på ett sådant sätt att man tar bort
            stora delar av det som också är en viktig del av samhällsekonomin,
            den kommunala sektorn. Sparar vi där så minskar ju antalet anställda
            kraftigt.
          </note>
          <note>
            Moderaterna vill spara 8 miljarder. De ställer heller inte upp
            på våra 2 1/2 miljarder extra i insats nästa år.
          </note>
          <note>
            De vill alltså spara nästan 11 miljarder. Det innebär
          </note>
          <note>
            40 000-50 000 jobb. Det är inte någon bra politik mot arbetslösheten.
            Men en näringspolitik som underlättar tillväxten av ny jobb är
            viktig.
          </note>
          <note>
            Den fjärde frågan är också oerhört viktig. Den bestäms på många
            sätt utanför detta hus. Det är lönebildningen. Får vi en lönebildning
            som inte ger inflationspress när vi har massarbetslöshet, utan
            reallönelyft och inte en massa luft i plånboken, kommer tillväxten
            att öka. Vi får också en sysselsättningsutveckling som ser bra
            ut. Det norska exemplet är tydligt. Får man ordning på lönebildningen
            kommer arbetslöshetsbekämpningen att gå bra.
          </note>
          <note>
            Det är fyra grundstenar, tycker jag, för att klara av att gå
            mot full sysselsättning.
          </note>
          <note type="speaker">
            Anf. 162 HOLGER GUSTAFSSON (kd) replik:
          </note>
          <note>
            Herr talman! Först ber jag att få tacka för svaren.
          </note>
          <note>
            Jag tycker att det var glädjande att vi fick en liten diskussion
            kring detta. Jag tror att det är oerhört viktigt.
          </note>
          <note>
            Jag hade varit glad om jag fått erfara att regeringen har en
            god insikt i att höga skatter är en bläckfisk som är ett bekymmer
            i ett samhälle. Det hade kanske kunnat tillhöra någon av de första
            parametrarna som man är beredd att pröva för att lyfta ur ett
            problem i en högskatteekonomi den dag då vi har budgetöverskott.
          </note>
          <note type="speaker">
            Anf. 163 Statsrådet THOMAS ÖSTROS (s):
          </note>
          <note>
            Herr talman! Jag fick inte någon reaktion på frågan om vad ni
            tycker om den skattepolitik som bedrevs. Jag tolkar det som att
            kd tycker att den skattepolitik som bedrevs 1991-94 var bra, och
            att kd i dag också tycker att den fördelningspolitik som bedrevs
          </note>
          <note>
            1991-94 var bra. Jag kan inte tolka det på något annat sätt än
            att ni, om ni får chansen att komma tillbaka till regeringsmakten
            tillsammans med Moderaterna efter
          </note>
          <note>
            1998, kommer att bedriva motsvarande fördelningspolitik och skattepolitik.
          </note>
          <note>
            Det finns en koppling mellan kd och Moderaterna på det sättet.
            Den har visat sig i realiteten, genom stora skattesänkningar för
            dem som har det bra och pålagor för dem som har det sämre. Det
            tycker jag är tråkigt. Men det är det besked som jag kan tänka
            mig att jag har fått i dag.
          </note>
          <note>
            Överläggningen var härmed avslutad.
          </note>
          <note>
            Omsorg
          </note>
          <note type="speaker">
            Anf. 164 STEN SVENSSON (m):
          </note>
          <note>
            Herr talman! Sverige har en vikande tillväxt och en växande arbetslöshet.
            Bidragsberoendet ökar och den sociala tryggheten urholkas för
            allt fler. Det är ett misslyckande för den politik som socialdemokraterna
            började föra efter valet 1994. Nu ser vi resultaten mycket tydligt.
            Vi ser hur inriktningen av samhällsutvecklingen har förändrats.
            Då, 1994, minskade arbetslösheten och ökade tillväxten. I dag,
            1996, är arbetslösheten högre och tillväxten lägre.
          </note>
          <note>
            Konsekvenserna av Socialdemokraternas skattehöjarpolitik är inte
            bara att hushåll med höga inkomster får betala ännu högre skatt,
            utan att de med låg eller normal inkomst får så litet kvar. Höjda
            skatter ger i genomsnitt 1 000 kr mindre i månaden. För ett hushåll
            som har en marginal på bara 500 kr innebär det att man hamnar
            på minus, att man hamnar i bidragsberoende och i social otrygghet.
            För det hushåll som tidigare hade en marginal på 1 000 kr i månaden
            efter alla nödvändiga kostnader betyder höjda skatter på i genomsnitt
            1 000 kr i månaden att det inte finns någon marginal längre. Omvänt
            betyder sänkta skatter en rejäl förstärkning av tryggheten och
            familjen. Höjda skatter ger inte fler jobb, utan färre.
          </note>
          <note>
            Sedan regeringen inledde sin skattehöjarverksamhet har tillväxten
            strypts, arbetslösheten börjat växa och antalet nya jobb minskat.
            Det finns ingen möjlighet att höjda skatter på företag och företagande
            skall kunna ge fler jobb i företagen. Den ekonomiska politik som
            ger fler jobb ger stat och kommun större intäkter och bättre utrymme,
            både för offentlig trygghet och lägre skatter.
          </note>
          <note>
            En vikande tillväxt kommer ständigt att tvinga fram nya sparpaket
            och höjda skatter om man inte förmår att vända på politiken. Det
            är den vikande tillväxten som driver fram ett ökat bidragsberoende,
            en hög arbetslöshet och en urholkning av välfärden.
          </note>
          <note>
            Vi avvisar besparingar som urholkar den ekonomiska tillväxten
            eller som drabbar dem som inte har något annat alternativ till
            trygghet. Därför har vi sagt nej till besparingar som drabbar
            föräldralösa barn, änkor och handikappade. De grupper av människor
            som är mest utsatta och som har små eller inga möjligheter alls
            att påverka sin egen situation måste värnas. Vi avvisar därför
            den genomförda besparingen på assistansersättningen till de handikappade
            och föreslår att ytterligare 222 miljoner kronor anslås för detta
            ändamål.
          </note>
          <note>
            Många undersökningar visar att det finns stora resurser i vården
            som det nuvarande landstingssystemet uppenbarligen inte förmår
            frigöra. Inte heller lyckas systemet samordna resurser på ett
            optimalt sätt eller tillvarata den enskildes eller personalens
            valfrihet.
          </note>
          <note>
            En allmän hälsoförsäkring bör införas som innebär att alla omfattas
            av försäkringen och att den följer den enskilde i dennes val av
            sjukvård. Rätten för alternativa vårdgivare skall lagregleras.
          </note>
          <note>
            För att kunna genomföra nödvändiga besparingar och ändå, i högre
            grad än vad som sker med regeringens förslag, skydda den som har
            störst behov av vård, tandvård och läkemedel måste de reformer
            som vi föreslagit om en allmän hälsoförsäkring, om tandvård och
            om en frivillig läkemedelsförsäkring genomföras i kombination
            med en avveckling av Apoteksbolagets monopol.
          </note>
          <note>
            De övergripande målen för den ekonomiska politiken skall vara
            att skapa förutsättningar för en snabb tillväxt, en kraftig ökning
            av antalet nya arbetstillfällen och en god reallöneutveckling.
            Detta är av avgörande betydelse för att skapa de medel som behövs
            för att kunna bistå dem som behöver samhällets stöd. Om dessa
            mål skall kunna uppfyllas krävs en genomgripande omläggning av
            den ekonomiska politiken.
          </note>
          <note>
            Stabila offentliga finanser motverkas av en stor offentlig sektor
            såsom den i Sverige. Den offentliga sektorns inflytande måste
            därför minskas för att bereda utrymme för privat verksamhet och
            individuellt ansvar.
          </note>
          <note>
            En överflyttning av verksamhet och finansiering från offentlig
            till privat sektor skulle, förutom att öka stabiliteten, medföra
            ett lägre skattetryck och en potentiellt högre tillväxt. Detta
            skulle på ett avgörande positivt sätt påverka socialpolitiken.
            Sverige skall och kan bli ett samhälle med ekonomisk tillväxt
            genom satsningar på kunskap och kompetens, genom sänkta skatter
            som underlättar för företagande och arbete och genom lägre skatter
            som ger hushållen och familjerna ökad social trygghet och ökad
            köpkraft.
          </note>
          <note>
            Ekonomisk tillväxt föds i idéer, visioner, arbete, kunnande och
            envishet hos människor och i företag.
          </note>
          <note>
            Det samhälle som inte har råd att låta någon lyckas får aldrig
            råd att ta hand om dem som misslyckas.
          </note>
          <note>
            Nya jobb skapas inte genom deklarationer i talarstolar. Jobb
            skapas i företag. Utan realistiska förhoppningar om långsiktig
            lönsamhet får vi inga nya företag och inte heller några nya entreprenörer.
          </note>
          <note>
            Tryggheten sitter inte i arbetsrättsparagrafer, men den finns
            däremot i en lönsam näringsverksamhet. Trygghet och välfärd förutsätter
            tillväxt. Det handlar inte om ökade bidrag som kräver höjda skatter.
            Tvärtom måste det skapas utrymme för att sänka skatter på produktionen,
            vilket tillsammans med en avreglering av arbetsmarknaden kan ge
            nya företag och fler jobb.
          </note>
          <note>
            Det gäller inte minst att sänka skatter på det arbete som utförs
            av personer med lägre inkomster för att dessa skall ges en realistisk
            möjlighet att kunna klara sin egen ekonomi och kunna leva på sin
            egen lön. Det mesta av ersättningen för ett jobb måste gå till
            den som gör jobbet.
          </note>
          <note>
            Vi moderater marginalrättar inte regeringens politik. Vi vet
            att den leder in Sverige på fel väg. I stället förordar vi en
            radikalt annorlunda politik som reellt förbättrar företagens utvecklingskraft
            och ger svenskt näringsliv en starkare internationell konkurrenskraft.
          </note>
          <note>
            Vårt alternativ innebär en politik som leder till minskade offentliga
            utgifter, lägre skatter och avregleringar. Det är en politik som
            kan växla upp Sverige på en högre tillväxtbana och som kan pressa
            tillbaka arbetslösheten.
          </note>
          <note>
            Herr talman! Social välfärd kan inte skapas utan ett samhälle
            med lönsamma företag som kan bidra till att bära upp och försörja
            den offentliga sektorn.
          </note>
          <note type="speaker">
            Anf. 165 BARBRO WESTERHOLM (fp):
          </note>
          <note>
            Herr talman! Socialdemokraterna gick till val
          </note>
          <note>
            1994 med löfte om att halvera arbetslösheten. Här i
          </note>
          <note>
            Stockholm lovade de att det skulle bli slut på nedskärningarna
            i vård och omsorg. Detta är exempel på socialdemokratiska vallöften
            som syftade till att skapa framtidstro och tillit, men som man
            inte har kunnat infria. Vad Socialdemokraterna har åstadkommit
            under de här åren är raka motsatsen.
          </note>
          <note>
            I morse redovisade Anne Wibble en Temoundersökning som visade
            att nio av tio tillfrågade inte tror på regeringens politik. Hon
            refererade också till
          </note>
          <note>
            TCO:s och Företagarnas kritik att regeringen ägnar sig åt att
            finansiera arbetslösheten i stället för att bekämpa den. Då är
            det inte så konstigt att hopplöshet och en känsla av otrygghet
            griper omkring sig bland människorna ute i samhället.
          </note>
          <note>
            Kommuner och landsting larmar om situationen inom vård och omsorg.
            I går kom t.ex. redovisningar över brister inom äldreomsorgen,
            barnomsorgen och skolan. Kommunerna saknar 13 miljarder kronor,
            vilket motsvarar 40 000 jobb.
          </note>
          <note>
            Landstingsförbundet räknar med att gapet mellan behov och resurser
            inom sjukvården fram till år 2010
          </note>
          <note>
            uppgår till 7-11 miljarder kronor. För äldreomsorgen är motsvarande
            gap 12-13 miljarder. Visst finns det osäkerhet i dessa siffror,
            men de ger ändå en uppfattning om vilka belopp det handlar om.
          </note>
          <note>
            Till detta kommer rapporter om äldre och sjuka som hamstrar läkemedel,
            eftersom de inte tror sig om att ha råd att köpa ut dem efter
            nyår med de risker för felbehandling det innebär. Patienter kan
            komma att använda läkemedel som de inte längre har behov av eller
            som borde bytas ut till en annan behandling därför att sjukdomen
            ändrar sitt förlopp.
          </note>
          <note>
            Det är inte konstigt om människor har tappat tron på det politiska
            ledarskapets förmåga att lösa dagens problem. De år 1994 avgivna
            vallöftena står i bjärt kontrast till den verklighet som vi i
            dag lever i.
          </note>
          <note>
            Om framtidstron och tilliten skall kunna återerövras fordras
            det att Socialdemokraterna och deras vapendragare Centern börjar
            föra en ekonomisk politik som leder till högre tillväxt och lägre
            arbetslöshet, men det tycks man inte vara förmögen till i dag.
          </note>
          <note>
            Vi i Folkpartiet, med rötter i den liberala och frisinnade idétraditionen,
            vill bidra till ett politiskt ledarskap som återupprättar framtidstron
            och tilltron till det demokratiska systemet. Men för att detta
            skall kunna uppnås måste mycket bli annorlunda i vårt land. Människor
            måste kunna lita på samhällets institutioner och på oss politiker.
            Vid makten måste finnas politiker som har förmåga att på ett ansvarsfullt
            sätt förvalta skattebetalarnas pengar. Vidare måste de göra det
            möjligt för människor att försörja sig på eget arbete. Vid makten
            måste finnas politiker som är kunniga och mogna nog att göra de
            prioriteringar som fordras för att tillgodose de sämst ställdas
            behov.
          </note>
          <note>
            I morse tog Anne Wibble ett mycket tydligt prioriteringsexempel.
            Det gällde Socialdemokraternas bristande förmåga att prioritera.
            Man har sagt nej till förslaget att vänta med skattesänkningen
            på starköl, vilken skulle ha haft både alkoholpolitiska effekter
            och effekten att fastighetsskatten lindrades för skärgårdsbor
            som nu är rädda för att behöva lämna sina hem som varit i släktens
            ägo i generationer.
          </note>
          <note>
            Det faktum att samhällsförändringarna går allt snabbare gör paradoxalt
            nog att långsiktigheten i beslut som rör de institutionella ramarna
            blir allt viktigare. Den återställarpolitik som Socialdemokraterna
            fört har därför varit katastrofal. Återställare och ytterkantspolitik
            måste bytas ut mot en stabilitetspolitik.
          </note>
          <note>
            Stabilitet skapas genom sunda statsfinanser, låg inflation, fasta
            spelregler för såväl löntagare som arbetsgivare samt stabila självfinansierande
            socialförsäkringar. Det innebär en politik som bejakar företagsamhet
            och marknadsekonomi i förening med långtgående ambitioner i fråga
            om rättvisa och välfärd.
          </note>
          <note>
            Genom riksdagsbeslut har vi lagfäst att alla människor har rätt
            till sjukvård efter behov. Enligt Folkpartiet liberalernas mening
            uppnås detta bäst om sjukvården är solidariskt skattefinansierad.
            Därmed skapas förutsättningar för att alla behandlas med samma
            hänsyn och respekt. Men detta kräver i sin tur skatteinkomster
            från arbete. Visst skall det finnas avgifter, men de skall ligga
            på en skälig nivå så att de inte utestänger grupper av människor
            från att söka vård; detta på grund av brist på pengar. I dag får
            vi många signaler om att den gränsen har överskridits.
          </note>
          <note>
            Socialdemokraterna brukar tala mycket om en rättvis fördelningspolitik,
            men budgetförslaget präglas inte av detta synsätt. Inom utgiftsområde
            9 exemplifieras det här med Socialdemokraternas val av nivå för
            högkostnadsskydd. Vidare har vi försämringen av assistansersättningen,
            inställningen till vårdgarantin samt neddragningarna av resurser
            för rehabilitering.
          </note>
          <note>
            I ett välfärdssamhälle måste vården få ta betydande resurser
            i anspråk. Återkommande undersökningar visar att skattebetalarna
            är beredda att ge vårdutgifter hög prioritet.
          </note>
          <note>
            Vi i Folkpartiet liberalerna prioriterar vården på flera sätt.
            Vi prioriterar en politik för fler jobb genom företagande, därför
            att kampen mot arbetslösheten är nödvändig för att klara välfärden.
            Vi säger nej till löften om stora generella skattesänkningar och
            prioriterar i stället bra vård.
          </note>
          <note>
            Vi föreslår att resurser överförs till vårdsektorn från försäkringskassorna.
            Genom besparingar i statens budget föreslår vi ett statligt stimulansbidrag
            till äldreboende, bl.a. för att göra det möjligt för fler att
            få ett eget rum. Vi föreslår ett återställande av nivån för assistansersättningen
            till funktionshindrade. Vi vill bevara och utveckla vårdgarantin.
            Vi vill inte dra ned på rehabiliteringsinsatserna. Vi vill ha
            ett lägre högkostnadsskydd.
          </note>
          <note>
            I många år har vi både på riksplanet och i fullmäktigeförsamlingar
            förespråkat en politik som innebär ett effektivare offentligt
            resursutnyttjande. Den ojämförligt viktigaste metoden heter konkurrensutsättning.
            Förekomsten av enskilda alternativ och entreprenader samt en konsekvent
            användning av konkurrensupphandlingar ger mycket stora vinster,
            som direkt kan komma vården till del.
          </note>
          <note>
            I dagarna har för övrigt Landstingsförbundet presenterat en undersökning
            som visar att specialistläkare i enskild vård, privatläkare, är
            effektivare än landstingskommunalt anställda.
          </note>
          <note>
            Varför är då Socialdemokraterna så negativa till enskilda alternativ
            inom hälso- och sjukvården?
          </note>
          <note>
            Det är Folkpartiets fasta övertygelse att en ekonomisk politik
            inriktad på arbete genom företagande skulle leda till ökad tillväxt,
            vilket i sin tur skulle få avsevärd betydelse för landstingens
            ekonomi. Vården skulle få del av de växande resurserna. Den del
            av den ökade tillväxten som innebär en lägre arbetslöshet ger
            dessutom ökade inkomster för landstingen genom ett större skatteunderlag.
          </note>
          <note>
            Tyvärr tycks målet att halvera arbetslösheten inte kunna uppnås
            på denna sidan av sekelskiftet om man fortsätter att bedriva den
            politik som för närvarande förs. Eller är Socialdemokraterna och
            Centern beredda att ta till sig de förslag som Folkpartiet väckt
            för att skapa nya jobb? Ett sådant steg skulle förbättra vårdens
            och omsorgens situation högst avsevärt.
          </note>
          <note type="speaker">
            Anf. 166 STIG SANDSTRÖM (v):
          </note>
          <note>
            Herr talman! Jag kommer i huvudsak att uppehålla mig vid de ekonomiska
            förstärkningar som vi föreslår på utgiftsområdet. Innan jag går
            in på ekonomin vill jag dock uppmärksamma riksdagen på att behovet
            av lagstiftning inom det sociala området ökar i takt med raserandet
            av välfärden.
          </note>
          <note>
            Det handlar om människors grundläggande rätt till en försörjning.
            Det handlar om bemötandet i socialtjänsten. Det handlar om att
            skydda barnens rätt i socialtjänsten. Det handlar om utsatta gruppers
            rätt till respekt och integritet samt skydd mot diskriminering
            och kränkningar.
          </note>
          <note>
            Behovet av en patientlag kommer att aktualiseras, och EU-inträdet
            kommer att tvinga fram ny lagstiftning på alkoholområdet.
          </note>
          <note>
            Vänsterpartiet föreslår att utgiftsområde 9 tillförs
          </note>
          <note>
            832 miljoner kronor utöver regeringens förslag. Hur detta skall
            finansieras har tidigare redovisats av Per
          </note>
          <note>
            Rosengren och Johan Lönnroth.
          </note>
          <note>
            Jag vill understryka att våra förslag inte innebär en överbudspolitik,
            utan det här ingår i vår försvarskamp för att rädda vad som räddas
            kan av tidigare välfärdsreformer. Vi anser att besparingshysterin
            nu har gått för långt och att den i vissa fall börjar anta rent
            groteska former.
          </note>
          <note>
            För att rädda tandvårdsförsäkringen och för att bevara tandhälsan
            föreslår Vänsterpartiet att bidraget till tandvården ökar med
            350 miljoner kronor. Vidare handlar det om 150 miljoner kronor
            för att hålla nere högkostnadsskyddet, så att det av HSU 2000
            föreslagna högkostnadsskyddet på 1 000 kr för läkarvård och 1
            000 kr för mediciner kan införas och gälla från den 1 januari
            1997.
          </note>
          <note>
            För att den s.k. fria listan skall kunna bevaras anslår vi 50
            miljoner kronor.
          </note>
          <note>
            Nästa vecka får riksdagen ta ställning till läkemedelsbetänkandet.
            Vi får ha en utförligare diskussion då. Men med den bakvända ordning
            som vi fått i och med den nya budgetbehandlingen kommer riksdagen
            i praktiken att fatta beslut en vecka före den reella sakbehandlingen
            - alltså i morgon. Jag vill ge ett exempel för att belysa hur
            groteskt den här besparingshysterin kan slå.
          </note>
          <note>
            När riksdagen nu tar bort den fria listan drabbas många små utsatta
            grupper. En sådan grupp är de psykiskt långtidssjuka. Alternativet
            till medicinering är fysisk tvångssjukvård till stora kostnader.
            Neuroleptika har inneburit en revolution i behandlingen av schizofrena
            och stora besparingar för samhället. Problemet, och ett viktigt
            inslag i sjukdomsbilden, är att de sjuka inte vill ta sin medicin.
            Tvärtom nyttjar de varje chans att slippa ta sin medicin för att
            i stället fly in i sjukdomen", med svåra följder.
          </note>
          <note>
            Att nu försöka förmå denna lilla grupp att bli kostnadsmedveten
            och att försöka få gruppen att frivilligt lösa ut dyra recept
            strider helt mot förnuftets och logikens lagar. I stället för
            att vi får en besparing kommer vi att få fler bag laides, glassamlare
            och uteliggare. Dessutom blir det ökade kostnader för samhället.
          </note>
          <note>
            Anslaget till aids vill vi öka med 5 miljoner. Vi anser att det
            finns ett billigt och bra försvar mot den sjukdomen i Sverige
            och att bantningen annars skulle bli för hård.
          </note>
          <note>
            Bidragen till psykiatriområdet vill vi höja med
          </note>
          <note>
            102 miljoner kronor, varav 100 miljoner kronor skall gå till
            kommunerna i syfte att hejda den snabba nedtrappningen av stödet
            till den vuxenpsykreform som har genomförts.
          </note>
          <note>
            Vi har sett många varningstecken. Det är ju många som i dag far
            illa. Många är hemlösa. Många gräver ned sig i hål. Man kryper
            ned i Stockholms
          </note>
          <note>
            "katakomber" osv. Vi tycker att avtrappningen går alldeles för
            snabbt.
          </note>
          <note>
            Vänsterpartiet vill också att en del av de här pengarna skall
            kunna användas till vård och behandling av tortyrskadade. Två
            av nämnda miljoner har vi avsatt till forskning kring kortare
            arbetstid. Det vill vi att arbetsmedicinen tar hand om. Kortare
            arbetstid är ett viktigt strategiskt inslag i ett socialt rättvist
            samhälle.
          </note>
          <note>
            Folkhälsoinstitutet får göra stora besparingar under 1997. Vi
            vill ge institutet 5 miljoner att användas till forskning kring
            arbetslösheten. Av erfarenhet vet vi att arbetslöshet och ohälsa
            korrelerar med varandra.
          </note>
          <note>
            Det krävs forskningsinsatser för att se effekterna av den höga
            arbetslöshet som vi haft under 90-talet.
          </note>
          <note>
            Bilstödet till handikappade vill vi öka med 60
          </note>
          <note>
            miljoner kronor, vilket vi motiverar i en särskild motion. Vi
            tror att ett ökat stöd till anpassade bilar inte bara ger den
            funktionshindrade möjlighet till ett mer oberoende liv utan även
            kan spara in pengar. Det blir ju minskade kostnader för färdtjänsten
            och hemtjänsten.
          </note>
          <note>
            Jag vill också påminna om den debatt som fördes här tidigare
            i dag och som gällde den miljard som skall anslås till privata
            tjänstebilar. Jag ser här en parallell. Nu har ju bilstödslagen
            verkat i ungefär sju år. Det är alltså dags för ett generationsskifte,
            vilket skulle innebära ökade kostnader också för bilstödet.
          </note>
          <note>
            Det är lika angeläget att nämnda grupp får möjlighet att förnya
            sin bilpark. Vidare vore det ett plus för svensk bilindustri i
            dag.
          </note>
          <note>
            Slutligen har vi föreslagit att Statens institutionsstyrelse
            skall få ytterligare 50 miljoner kronor för att ta hand om unga
            omhändertagna för adekvat och differentierad vård. I dag har många
            kommuner det dåligt ställt. Det kostar för mycket för dem att
            skicka sina värstingar till de här utmärkta institutionerna -
            nu för tiden är nämligen dessa av god kvalitet - och vi tycker
            att det är väldigt synd. Anslaget syftar dels till att upprätthålla
            den här verksamheten, dels till att kunna hålla nere priserna
            så att kommunerna har råd att utnyttja den här möjligheten. Det
            vore kapitalförstörelse att inte göra så.
          </note>
          <note type="speaker">
            Anf. 167 THOMAS JULIN (mp):
          </note>
          <note>
            Fru talman! Bland allmänheten är hälso- och sjukvården en prioriterad
            del av välfärden. Miljöpartiet anser att sjukvården i huvudsak
            skall vara offentligt och solidariskt finansierad, så att människor
            över hela landet kan känna tryggheten att samhället bistår den
            som blir sjuk eller handikappad eller som på annat sätt hamnar
            i en utsatt livssituation.
          </note>
          <note>
            När det gäller neddragningarna inom hälso- och sjukvården anser
            vi att regeringen går i otakt med folkets vilja. Vid åtskilliga
            tillfällen under de senaste åren har svenska folket i olika undersökningar
            visat att man värderar vård och omsorg mycket högt - ja, så högt
            att man är beredd att betala högre skatt och avgifter om man vet
            att pengarna går till vård och omsorg. Det är bara åtgärder mot
            arbetslösheten som är högre prioriterade.
          </note>
          <note>
            Miljöpartiet är mycket kritiskt till att besparingarna fått fortskrida
            så att anständighetens gräns redan passerats på flera områden
            i både landsting och kommuner. Detta beror till stor del på att
            det generella statsbidraget till landsting och kommuner kraftigt
            minskat.
          </note>
          <note>
            Motivet till besparingarna är naturligtvis det statsfinansiella
            läget. Landets kommuner och landsting har, tyvärr, okritiskt och
            åtminstone under blygsamma protester ställt upp på ett mycket
            hårt sparprogram.
          </note>
          <note>
            Tyvärr nås vi alltför ofta av rapporter om att sjukhus inte klarar
            av utsatta mål i fråga om väntetider för sina patienter, om att
            patienter ibland puffas ut på grund av platsbrist och om att personalen
            inte hinner med.
          </note>
          <note>
            Dessutom kommer det rapporter om att den vårdande personalen
            far illa på grund av stress och underbemanning. Trots detta skall
            landstingen fram till år 2000 spara ytterligare 9 miljarder kronor.
            Detta är inte hållbart med tanke på att de äldre blir allt fler.
          </note>
          <note>
            De stora besparingarna inom vården görs framför allt genom en
            minskning av antalet landstingsanställda. Detta sker samtidigt
            som staten säger sig göra allt som står i dess makt för att minska
            arbetslösheten.
          </note>
          <note>
            Extra allvarligt i sammanhanget är att dessa förändringar verkställs
            utan att någon konsekvensanalys har gjorts.
          </note>
          <note>
            När det gäller att motverka neddragningarna inom vården och omsorgen
            har Miljöpartiet lagt fram flera förslag om att tillföra extra
            medel till landstingen och kommunerna för att göra det möjligt
            att behålla vårdpersonal och att förbättra vården.
          </note>
          <note>
            Fru talman! Den aviserade försämringen av högkostnadsskyddet
            verkställs nu. Miljöpartiet anser att den neddragningen enbart
            kommer att leda till att de som redan är hårt drabbade får det
            ännu svårare när det gäller att betala sin vård och att klara
            sina läkarkostnader. Miljöpartiet föreslår därför att
          </note>
          <note>
            100 miljoner kronor extra avsätts för att det skall gå att behålla
            högkostnadsskyddet på en rimlig nivå.
          </note>
          <note>
            När det gäller tandvårdsförsäkringen anser vi att en bra tandhälsa
            är viktig för alla. Det är därför viktigt att staten även fortsättningsvis
            subventionerar tandvården. Annars riskerar vi att få en stor grupp
            som av ekonomiska skäl tvingas välja bort tandvården. Därför säger
            vi i vårt budgetförslag att 900 miljoner kronor årligen skall
            tillföras tandvårdsförsäkringen, med start
          </note>
          <note>
            1998; detta för att kunna upprätthålla en anständig tandvård.
          </note>
          <note>
            Fru talman! När det gäller insatser mot aids vill vi ha en förändring.
            Vi vill nämligen att 7 miljoner kronor överförs från Smittskyddsinstitutet
            till insatser mot aids, med inriktningen att motverka just smittspridning.
          </note>
          <note>
            I fråga om den statliga assistansersättningen är
          </note>
          <note>
            Miljöpartiet av den uppfattningen att reformen är en av de viktigaste
            reformer som genomförts under de senaste årtiondena.
          </note>
          <note>
            Våren 1996, då de hårt kritiserade förändringarna i assistansreformen
            genomfördes, försäkrade man från regeringspartiet att de handikappade
            inte skulle få en försämrad situation på grund av det besparingsförslag
            som antogs.
          </note>
          <note>
            Det visar sig nu att så inte är fallet. Från handikapphåll upplever
            man att det sker förändringar som minskar möjligheten till ett
            liv på de villkor som gäller för övriga medborgare.
          </note>
          <note>
            I ett läge där regeringen säger sig göra allt som står till buds
            för att skapa nya arbetstillfällen är det svårt att förstå varför
            det i budgeten inte finns utrymme för det antal assistenter som
            behövs för att ge de svårt handikappade ett så bra liv som möjligt.
          </note>
          <note>
            Utöver den budgetförstärkning regeringen föreslår för att kompensera
            löneökningar m.m. när det gäller assistansreformen, anser Miljöpartiet
            att anslagsområdet behöver tillföras ytterligare 100 miljoner
            kronor för att ligga på en godtagbar nivå.
          </note>
          <note>
            Om det tillskottet inte räcker för att upprätthålla en acceptabel
            assistans för de handikappade återkommer vi i den här frågan.
          </note>
          <note>
            Fru talman! Barnombudsmannen är en viktig post, en röst som alltid
            står på barnens sida, och allra mest på de utsatta barnens sida.
            Som opinionsbildare är
          </note>
          <note>
            Barnombudsmannen ovärderlig. Miljöpartiet motsätter sig därför
            de neddragningar regeringen föreslår i anslaget och vi tillför
            i vårt budgetförslag 1 miljon kronor per år för att Barnombudsmannen
            skall kunna fortsätta och utveckla sin verksamhet.
          </note>
          <note>
            Fru talman! Vi har tyvärr fått ett större antal hemlösa. Ca 7
            000 personer vräks i Sverige varje år från sina bostäder, och
            omkring 700 av dessa försvinner ur den offentliga statistiken.
            Med största sannolikhet kan en del av dessa återfinnas bland de
            hemlösa. Mycket litet har gjorts för att dessa människor skall
            kunna överleva på ett anständigt sätt, även om man många gånger
            diskuterat denna fråga.
          </note>
          <note>
            Miljöpartiet anser att 10 miljoner skall avsättas som ett femtioprocentigt
            stöd för ombyggnad av bostäder anpassade för den här gruppen.
            Man bör också skyndsamt göra en uppskattning av antalet hemlösa,
            och man måste erbjuda den här gruppen någon form av eget boende.
            Stat, landsting och kommuner bör tillsammans arbeta fram en lösning
            på detta mänskliga problem.
          </note>
          <note>
            Fru talman! Jag ställer mig bakom alla våra förslag och yrkanden.
            De yrkanden vi avser att votera om har Roy Ottosson redan yrkat
            bifall till.
          </note>
          <note type="speaker">
            Anf. 168 CHATRINE PÅLSSON (kd):
          </note>
          <note>
            Fru talman! Den fråga vi nu debatterar är en huvudfråga för mig
            och Kristdemokraterna. Den är egentligen en huvudfråga för alla,
            men när man är frisk och vid god vigör och inte heller någon i
            den närmaste omgivningen är drabbad kanske man inte inser det.
            Förr eller senare behöver man själv eller ens närmaste omgivning
            vården och omsorgen. Det handlar alltså om trygghet, inte bara
            när man drabbats, utan även när man är anhörig och också när man
            är frisk.
          </note>
          <note>
            Vården i dag har bekymmer! Ja, till och med stora bekymmer. Resurserna
            är inte anpassade till behoven.
          </note>
          <note>
            Det får vi dagligen bevis för. Personalen sliter hårt men det
            räcker ändå inte. Vårdköerna växer, vilket orsakar enorma personliga
            lidanden, samtidigt som det är dyrt ekonomiskt. Många äldre, många
            svårt sjuka, får inte den vård och omsorg man behöver och har
            rätt till. Trots det skärs det ner oerhört mycket i vård och omsorg.
            Det går inte ihop.
          </note>
          <note>
            Fru talman! HSU 2000 har nyligen lagt fram ett delbetänkande.
            Gapet mellan resurser och behov ökar kraftigt. Redan år 2000 -
            det är alltså om drygt tre år
          </note>
          <note>
            - beräknas gapet vara ca 15 miljarder. Det krävs alltså ett enormt
            tillskott till kommuner och landsting för att de skall kunna leva
            upp till hälso- och sjukvårdslagen.
          </note>
          <note>
            Vi kristdemokrater har gång på gång upprepat att vård och omsorg
            måste få en särställning. Därför avsatte vi 6,5 miljarder i årets
            budget utöver vad regeringen och Centerpartiet har föreslagit.
            Vi omprioriterade inom andra områden. Det räcker inte med att
            i debatt efter debatt säga att vård och omsorg är viktigt. Vad
            som är avgörande är om man skapar förutsättningar, om man skapar
            ekonomisk grund för att det kan bli verklighet. Jag skulle vilja
            fråga socialdemokrater och centerpartister: Vilka åtgärder är
            ni beredda att vidta för att de stora behoven inom vård och omsorg
            skall få tillräckliga resurser?
          </note>
          <note>
            I den offentliga diskussionen hör man av och till argumentet
            att de gamla måste få bra vård och omsorg därför att det är deras
            rättighet. De har jobbat ett långt, ofta slitsamt, liv och har
            betalat sina skatter. Nu är det dags att de får tillbaka det som
            de har jobbat ihop. Även om den argumentationen är lätt att förstå
            tycker jag inte särskilt bra om den.
          </note>
          <note>
            Självklart skall de äldre i vårt samhälle ha bra vård och omsorg,
            men inte enbart däför att de har jobbat sig till det, eller förtjänat
            det på sina meriter, utan därför att de är värdefulla i sig själva.
            Hur skall vi annars ställa oss till att ge resurser till alla
            de gamla som bevisligen inte har bidragit till den offentliga
            skattekistan? De som har varit sjuka även under den produktiva
            åldern, de som har varit handikappade, de som varit socialt utslagna,
            de som har arbetat utan lön och utan ATP-poäng. Listan skulle
            kunna göras lång.
          </note>
          <note>
            Fru talman! För oss kristdemokrater är just detta en viktig ideologisk
            markering. Vi skall inte ha en vård och omsorg som skall komma
            som ett slags belöning. Den skall finnas som en självklar rättighet
            och erbjudas alla på lika villkor därför att det är värdefullt
            att vara människa. Sättet vi tar hand om de människor som av någon
            anledning inte klarar av att sköta sina egna uppgifter och behov
            är beviset på vilken nivå vår civilisation står på. Det är ett
            mycket tydligare kännetecken på utveckling än statistiken som
            visar antalet mobiltelefoner, eller det fyrkantiga BNP-måttet.
          </note>
          <note>
            Det finns vissa begrepp som blir så slitna och missutnyttjade
            och ges så många olika betydelser att de till slut inte betyder
            någonting. I den politiska sfären är ordet rättvisa ett exempel
            på detta. Trots det vill jag gärna ta det ordet i min mun, eftersom
            det är så viktigt att vi återerövrar dess ursprungliga betydelse.
            Med rättvisa kan man motivera de mest konstiga beslut om man saknar
            den ideologiska förankringen i att se på människan som en okränkbar
            och värdefull person. Men rätt använd hjälper rättvisan oss att
            se tydligare vilka behov som finns, och vilka beslut som måste
            tas.
          </note>
          <note>
            Rättvisan säger mig att alla inte kan vara med och spara t.ex.
            Våra villkor som människor ser olika ut. Vi har olika färdigheter,
            olika intressen. Vi växer upp under olika omständigheter och har
            olika tillgångar -
          </note>
          <note>
            såväl materiella som icke-materiella. De beslut som vi tar i
            riksdagen måste anpassas efter denna verklighet.
          </note>
          <note>
            En gång i tiden pratade Broderskaparna mycket om "bären varandras
            bördor", en devis som jag känner mycket sympati för. Det är bara
            att beklaga att denna insikt verkar ha skymts av annan bråte som
            att till varje pris få budgetar i balans och att sanera ekonomin.
            Det är ett problem för politiker. Man borde dock bekymra sig för
            det vårdunderskott som finns, vilket är ett stort problem för
            den enskilde som drabbas. Kristdemokraterna är definitivt medvetna
            om statens bekymmersamma finanser. Detta måste hanteras med hög
            prioritet. Men vi är också mycket medvetna om det vårdunderskott
            som finns och det har hög prioritet för oss.
          </note>
          <note>
            Men ibland får jag nästan känslan att en ekonomi i balans är
            ett mål i sig. För oss kristdemokrater kan det aldrig vara så.
            Ekonomin skall stå i människans tjänst.
          </note>
          <note>
            Den enskilda människan är målet. Ekonomin är ett instrument.
            Nu när detta instrument har blivit så skevt, måste det rättas
            till, men inte på ett sådant sätt att människans välbefinnande
            blir priset.
          </note>
          <note>
            När man då ser och hör vad som händer med vården och omsorgen
            ute i kommuner och landsting blir man både beklämd och upprörd.
            Det som håller på att ske är inte vettigt. Jag vill understryka
            att jag har framfört min argumentation för att jag på ett ännu
            tydligare sätt ville bevisa och lyfta fram hur angelägna prioriteringarna
            på vård och omsorg är för hela samhället.
          </note>
          <note>
            Fru talman! Jag återkommer i mina repliker.
          </note>
          <note type="speaker">
            Anf. 169 INGRID ANDERSSON (s):
          </note>
          <note>
            Fru talman! De senaste årens stora underskott i statens budget
            har förvisso tvingat oss att höja skatter och att göra kännbara
            besparingar på så gott som alla områden. Den höga arbetslösheten
            är en av huvudorsakerna till underskottet. Den är också en riskfaktor
            när det gäller ohälsa. Vi vet att det också drabbar barnen. Ingen
            välfärd kan bestå om inte arbetslösheten minskar och ekonomin
            kommer i balans. Det är vårt mål att klara det.
          </note>
          <note>
            Det mest grundläggande ur rättvisesynpunkt är att alla, oavsett
            inkomst, kan få god sjukvård, att funktionshindrade kan leva ett
            så aktivt liv som möjligt och att barn och äldre får god omvårdnad.
            Att inte behöva oroa sig för att vård och omsorg finns är en viktig
            del av vår välfärd. Detta uppnår vi bäst, anser vi, med solidariskt
            finansierade verksamheter och med samhällsinflytande.
          </note>
          <note>
            Anhöriga till äldre och handikappade gör en ovärderlig insats,
            ofta utan att få avlastning eller annan hjälp. I regeringens budget
            finns nu ett anslag som skall användas för att utveckla metoder
            och former för stöd till anhöriga, och det är mycket välkommet.
          </note>
          <note>
            Mycket av den kritik som riktas mot äldreomsorgen handlar om
            brister i bemötande. En utredning arbetar med att kartlägga hur
            äldre bemöts. De har som alla andra rätt att bemötas med respekt
            och hänsyn och med stor lyhördhet för sina speciella behov.
          </note>
          <note>
            Bemötandet är avgörande för hur vård och omsorg uppfattas, och
            ett bra bemötande ger bättre vårdresultat. Det är bra att detta
            självklara lyfts fram.
          </note>
          <note>
            Fru talman! Socialutskottets ansvarsområde tillhör välfärdens
            viktigaste. Utskottsmajoriteten anser att vården och omsorgen
            skall vara ett prioriterat område i politiken. Det är därför som
            vi socialdemokrater inte har dragit pengar från kommuner och landsting.
            Att de ändå tvingas till nedskärningar beror på att även deras
            ekonomi är i obalans. Det har regeringen tagit hänsyn till och
            nyligen tillfört kommuner och landsting ca 3 miljarder kronor
            för att inte fler skall mista jobbet, vilket också betyder mindre
            utförd vård.
          </note>
          <note>
            Sjukvården kostar i dag ca 90 miljarder årligen och äldreomsorgen
            drygt 50 miljarder. Rätt använda räcker pengarna långt. Det är
            viktigt att påminna om att långt ifrån alla förändringar som nu
            sker ute i vården beror på att det fattas pengar. Många åtgärder
            är nödvändiga för att följa med i den medicinska utvecklingen.
            Vissa operationer ersätts med medicinering, och nya metoder ger
            kortare vårdtider. Det har visat sig att rätt genomförda åtgärder
            i patientens hem kan leda till ökad vårdkvalitet.
          </note>
          <note>
            Förändringar är alltid en påfrestning, och det är viktigt att
            besparingar inte får konsekvenser som vi inte kan tolerera. Vi
            är nära den gränsen på sina håll, men situationen är olika i olika
            delar av vårt land.
          </note>
          <note>
            Det har i årets motioner framförts olika förslag som rör vården.
            Moderaterna vill ha en ny allmän hälsoförsäkring och skrota landstingen.
            Dessutom vill de ha privatisering och konkurrens. Det senare är
            också Folkpartiets sätt att lösa problem i sjukvården.
          </note>
          <note>
            Jag tror inte att det löser några problem. Det är inte stora
            organisatoriska omvälvningar vi behöver. Vår sjukvård är trots
            nedskärningar av hög kvalitet. Den står sig bra vid internationella
            jämförelser. Vi behöver åtgärda brister, men den modell som den
            förra regeringen under moderaternas ledning fick möjlighet att
            pröva förra mandatperioden förskräckte och fördyrade mer än den
            skapade förväntningar om goda resultat.
          </note>
          <note>
            Moderaterna vill också ta ifrån kommunerna och landstingen ca
            7 miljarder kronor. Kristdemokraterna tar också, men inte lika
            mycket. Det ger sämre förutsättningar för vård och omsorg. Moderaternas
            förslag om kraftigt sänkta skatter kommer inte att innebära bättre
            vård och service, utan krav på ytterligare neddragningar. 70 miljarder
            har nämnts i debatten i dag.
          </note>
          <note>
            Vad skall moderaterna dra ned på?
          </note>
          <note>
            Alla undersökningar av hur människor prioriterar visar att de
            flesta föredrar höjd skatt framför fler besparingar inom vård
            och omsorg. Jag tillhör den gruppen, och jag diskuterar gärna
            värnskattens övergående till vårdskatt. Dessutom: Varje procent
            som vi kan få arbetslösheten att minska frigör 10 miljarder.
          </note>
          <note>
            Fru talman! Vi är på god väg att få statsfinanserna i balans.
            Det ger ett bättre utgångsläge för framtiden, men det kräver att
            riksdagen nu fullföljer sina beslut om besparingar, även om det
            känns svårt. Det gäller inom assistansersättningen, läkemedelsreformen
            och tandvården.
          </note>
          <note>
            När den socialdemokratiska regeringen tillträdde hade budgeten
            för den nyss införda assistansersättningen redan överskridits
            med 900 miljoner. Så kunde det inte fortsätta. Reformen är för
            viktig för att äventyras av att vi inte har kostnaderna under
            kontroll. Vi sade också att 900 miljoner är en orimlig besparing.
          </note>
          <note>
            Därför ansträngde vi oss och kunde skjuta till 700
          </note>
          <note>
            miljoner. Därmed stannade besparingen på 215 miljoner. Den uppnås
            främst genom att det tydligare klargörs vad staten skall ombesörja
            och vilket stöd kommunerna i lag har skyldighet att ge.
          </note>
          <note>
            Vi har tydligt sagt i riksdagen att personlig assistans är en
            lagstadgad rättighet för svårt funktionshindrade personer och
            att det är viktigt att reformen fungerar som riksdagen har sagt.
            Vi har fått signaler om bekymmer för enskilda individer. Det har
            vi tagit till oss. En uppföljning pågår, och vi kommer inte att
            ge oss förrän reformen fungerar så bra för alla som den redan
            gör för det stora flertalet.
          </note>
          <note>
            Läkemedelsreformen får vi möjlighet att diskutera i detalj den
            27 november. I stort innebär den att vi som köper medicin sällan
            får betala mer än i dag. De som har stora behov subventioneras
            mer. Högkostnadsskyddet för läkemedel blir 1 300 kr och för besök
            i vården 900 kr. De olika högkostnadsskydden kan infalla olika
            i tiden. Av vikt är att det kommer att finnas ett delbetalningssystem
            som skyddar för enstaka höga läkemedelsavgifter, och det går att
            försvara.
          </note>
          <note>
            En besparing på tandvården ligger också framför oss, men jag
            vill betona att den fria tandvården upp till 19 år kommer att
            finnas kvar. Det ger alla möjlighet till ett bra utgångsläge.
            Det förslag om premietandvård som regeringen lade fram i våras
            och fick dra tillbaka därför att det inte vann stöd i riksdagen
            hade varit ett bra komplement. Jag beklagar att det inte kunde
            få genomföras.
          </note>
          <note>
            Fru talman! Socialutskottet vill understryka vikten av att god
            vård och omsorg för alla prioriteras, för det är en grundläggande
            trygghet. Jag yrkar bifall till finansutskottets betänkande.
          </note>
          <note type="speaker">
            Anf. 170 ROLAND LARSSON (c):
          </note>
          <note>
            Fru talman! En stark ekonomi är en förutsättning för välfärdssamhället.
            Det är alltid de svagaste i samhället, de som bäst behöver samhällets
            gemensamma stöd, som drabbas av en dålig och svag ekonomi.
          </note>
          <note>
            Genom Centerns aktiva och konstruktiva medverkan, har vi lyckats
            skapa bättre balans i svensk ekonomi.
          </note>
          <note>
            Därmed har vi också skapat en tryggare grund för den sociala
            välfärden.
          </note>
          <note>
            Vården och omsorgen är enligt vår mening det mest prioriterade
            området i vårt välfärdssystem. Alla människor måste, oavsett bostadsort
            och inkomstförhållanden, ha samma rätt och möjlighet att få en
            trygg och rättvis vård när de blir gamla eller sjuka. Vård om
            omsorg är en viktig del av vår grundtrygghet. För oss i Centern
            är det därför naturligt att vården och omsorgen skall vara solidariskt
            finansierad.
          </note>
          <note>
            Problemen med statens finanser har för kommuner och landsting
            lett till minskade statsbidrag, mindre skatteinkomster och ökade
            kostnader för arbetslöshet och socialbidrag. Det har i sin tur
            ställt betydande krav på besparingar, rationaliseringar och effektiviseringar
            inom vården och omsorgen. Det har, som det mesta, naturligtvis
            varit på gott och ont.
          </note>
          <note>
            På senare tid har det dock blivit alltmer tydligt att den nödvändiga
            omställningsprocessen ibland har gått för fort och att det har
            gått ut över kvaliteten. Många frågar sig också med fog om det
            är rimligt att personal som är anställd inom vården skall behöva
            friställas för att gå hemma och uppbära arbetslöshetsersättning
            samtidigt som man inom vården upplever att man går på knäna av
            allt arbete.
          </note>
          <note>
            Att det temporärt kan uppstå den här typen av problem under en
            omställningsprocess är kanske i och för sig inte så mycket att
            förvåna sig över. Men samtidigt är det naturligtvis nödvändigt
            att försöka klara omställningen på ett så skonsamt sätt som möjligt
            både för vårdtagare och för personal. Det är därför regeringen
            med Centerns stöd låtit tillföra kommuner och landsting ytterligare
            närmare 3 miljarder kronor.
          </note>
          <note>
            Av dessa pengar går 1,8-2 miljarder kronor till primärkommunerna
            och ungefär 0,8 miljarder kronor går till landstingen.
          </note>
          <note>
            Den utgiftsram som regeringen och Centern nu föreslår står i
            bjärt kontrast till Moderaternas förslag.
          </note>
          <note>
            Moderaterna vill nu minska anslagsramen för vård och omsorg med
            hela 5,7 miljarder kronor samtidigt som man vill minska anslagen
            till kommunerna med
          </note>
          <note>
            10,4 miljarder kronor i förhållande till Centerns och regeringens
            förslag. Den största delen av denna minskning med 10,4 miljarder
            kronor skulle naturligtvis också gå ut över vården och omsorgen.
            Det skulle innebära ca 40 000 färre arbetstillfällen i kommuner
            och landsting, främst inom vård och omsorg.
          </note>
          <note>
            Det är mycket intressant att notera att skillnaden i utgiftsramar
            mellan partierna i den borgerliga oppositionen är större än mellan
            regeringsförslaget och något av de övriga partierna. Mellan Moderaterna
            och
          </note>
          <note>
            Kristdemokraterna är skillnaden nästan 7 miljarder kronor. Mellan
            regeringen och Kristdemokraterna skiljer det 1,1 miljarder kronor.
            Regeringsförslaget ligger således närmare såväl Moderaterna och
            Folkpartiet som Kristdemokraterna än vad dessa ligger i förhållande
            till med varandra.
          </note>
          <note>
            Det är intressant att notera detta, och man kan fråga sig hur
            borgarna med denna splittring skulle kunna sammanfogas till ett
            gemensamt förslag. Mina vänner, för det hoppas jag fortfarande
            att ni är, ni behöver uppenbarligen ha Centern med för att komma
            överens!
          </note>
          <note>
            Moderaternas utgiftsramar för vård och omsorg bygger på principen
            att en större del av det som i dag solidariskt finansieras med
            skattemedel, skall finansieras genom försäkringar. Såvitt vi har
            kunnat förstå rör det sig om ungefär samma princip som i de tankegångar
            som Socialstyrelsens generaldirektör Claes
          </note>
          <note>
            Örtendahl lyft fram till debatt.
          </note>
          <note>
            Från Centerns sida är vi inte främmande för att låta en större
            del av välfärden än i dag bygga på försäkringslösningar, men med
            en mycket viktig skillnad.
          </note>
          <note>
            Vi anser att försäkringslösningar, obligatoriska och frivilliga,
            kan vara mycket användbara för att ge försörjningstrygghet vid
            ofrivillig frånvaro från arbetslivet, vid sjukdom, arbetslöshet
            och olycksfall. Sådana försäkringar kan med fördel fungera parallellt
            och vid sidan av statens åtaganden.
          </note>
          <note>
            Men det som kan sägas tillhöra välfärdens kärnverksamhet, och
            dit hör vård och omsorg, måste, anser vi, till största delen finansieras
            med skattemedel. Behovet av inkomsttrygghet är olika för olika
            människor och kan därför tillåtas variera. Vård och omsorg får
            däremot aldrig bli inkomstrelaterat. Det måste alltid ges i förhållande
            till den enskildes behov, inte till vad han eller hon har kunnat
            betala i avgift till en försäkring.
          </note>
          <note>
            Från Centerns sida är vi naturligtvis helt införstådda med de
            problem vi har framför oss vad gäller vårdens och omsorgens finansiering.
            Det är just därför vi anser att de gemensamma resurser vi får
            in via våra skatter i första hand skall gå till vården och omsorgen
            och frigöras från det som vi lika gärna kan försäkra oss mot.
          </note>
          <note>
            Det kan naturligtvis i viss mån komma att innebära högre kostnader
            för den enskilde. Men det gör ju också Moderaternas förslag. Att
            övergå från skattefinansiering till försäkringslösningar innebär
            i sig inte självklart att kostnaderna blir lägre, utan bara att
            kostnaderna betalas på ett anat sätt. Skillnaden är att vår modell
            har en helt annan, och betydligt mer solidarisk, fördelningsprofil.
          </note>
          <note>
            Fru talman! Vi menar också att man bör försöka finna kompletterande
            finansieringsformer för t.ex.
          </note>
          <note>
            sjukvården. En konstruktion som vi skulle vilja se närmare på
            är en miljöavgiftsmodell, dvs. en modell med avgifter på skadliga
            produkter inom folkhälsoområdet, t.ex. tobak. Genom sådana avgifter
            skulle vi kunna uppnå den dubbla effekten att dels få in resurser
            till vården, dels få en minskad konsumtion av dessa produkter,
            med minskade sjukvårdskostnader som följd.
          </note>
          <note>
            Fru talman! Jag yrkar bifall till hemställan i finansutskottets
            betänkande.
          </note>
          <note type="speaker">
            Anf. 171 STEN SVENSSON (m):
          </note>
          <note>
            Fru talman! Vad tänkte egentligen de socialdemokratiska regeringsledamöterna
            på när de föreslog besparingar på de föräldralösa barnens pensioner?
          </note>
          <note>
            Det var ett förslag som de senare tvingades ta tillbaka.
          </note>
          <note>
            Vad är det för ideologi som ligger bakom förslaget att avskaffa
            rätten för psykiskt funktionshindrade barn och ungdomar att få
            välja personlig assistent?
          </note>
          <note>
            Var befann sig Ingrid Andersson när det förslaget presenterades
            för den socialdemokratiska riksdagsgruppen? Den typen av besparingar
            går vi moderater emot med all kraft. De besparingar vi står för
            riktas mot de arbetsföra, mot de långtidsfriska, mot politiker,
            mot fackliga organisationer och mot administration. De riktas
            inte mot föräldralösa barn, änkor och handikappade.
          </note>
          <note>
            Vi står kort sagt för både bättre och mer ansvarsfulla besparingar.
            Vi arbetar för ett samhälle där fler människor får möjlighet att
            känna den trygghet det innebär att inte vara beroende av bidrag,
            den trygghet som grundas på vetskapen att man kan leva på sin
            egen lön.
          </note>
          <note>
            Vi står för ett samhälle där fler beslut fattas hemma av dem
            som direkt berörs i familjen, inte av oss rikspolitiker. Det är
            därför vi står för lägre skatter och större valfrihet.
          </note>
          <note>
            Här gäller det att nu bryta upp vårdmonopolet. Vi måste göra
            det för att öppna för konkurrens, bättre kvalitet, ökad valfrihet
            och ökad produktivitet. Varför, Ingrid Andersson, skall vi nu
            lägga pengar på väldigt dyra regionparlament som skall komma till?
          </note>
          <note>
            Slutligen vill jag säga till Roland Larsson: Vem är det som fjärmar
            sig från alla de samskrivningar i socialutskottet som vi på den
            borgerliga sidan enades om under hela den gångna mandatperioden?
            Är det
          </note>
          <note>
            Roland Larsson eller någon annan inom borgerligheten?
          </note>
          <note type="speaker">
            Anf. 172 BARBRO WESTERHOLM (fp):
          </note>
          <note>
            Fru talman! I denna kammare är vi överens om att bland det högst
            prioriterade vi har är vården, omsorgen och välfärden. Sedan skiljer
            vi oss när det gäller hur vi skall åstadkomma att vi har råd med
            denna välfärd och omsorg.
          </note>
          <note>
            Vi i Folkpartiet liberalerna är överens med s och c om en skattefinansierad
            vård. Jag riktar mig nu till dem som har majoriteten och makten.
            Men när det gäller hur vi skall få råd skiljer vi oss. Såvitt
            jag förstår arbetar både s och c för att finansiera arbetslösheten,
            inte för att bota den och bekämpa den.
          </note>
          <note>
            Jag återupprepar min fråga: Kan man tänka sig att stödja en del
            av de botemedel som Folkpartiet liberalerna föreslagit? Det gäller
            t.ex. att sänka arbetsgivaravgiften med 3 miljarder mer än vad
            regeringen har gjort, att koncentrera sänkningen till tjänstesektorn,
            att helt avskaffa avgiften för hushållstjänster under en prövotid
            på fyra år, att förenkla arbetsrätten, att införa längre provanställningstid
            och längre tid för visstidsanställningar, att införa ändrade turordningsregler,
            en fungerande riskkapitalmarknad, ett robust skattesystem och
            en ej förlängd sjuklöneperiod. Jag kan göra listan väldigt mycket
            längre.
          </note>
          <note>
            Jag skulle i denna kammare vilja ha svar på om man kan gå över
            från att finansiera en arbetslöshet till att bota den, göra den
            obefintlig och göra patienten frisk.
          </note>
          <note type="speaker">
            Anf. 173 STIG SANDSTRÖM (v):
          </note>
          <note>
            Fru talman! Jag skulle vilja passa på att ställa ett par frågor
            under dessa minuter. Jag tror att jag börjar med Sten Svensson.
          </note>
          <note>
            Både i inledningen och i tvåminutersinlägget tog
          </note>
          <note>
            Sten Svensson upp de svagaste grupperna. Det är ett tal som jag
            ofta hört från Moderaterna. Vi kan gärna klämma åt de näst svagaste
            grupperna, och gärna ordentligt, men de svagaste grupperna skall
            vi slå vakt om - de föräldralösa, osv.
          </note>
          <note>
            Hur ser Moderaterna och Sten Svensson på den grupp jag nämnde,
            kronikerna och de svårt sjuka som ni tar ifrån de fria medicinerna?
            Det gäller t.ex. de schizofrena, de blödarsjuka, de med cystisk
            fibros, cancerpatienter, epileptiker, osv. Jag kan räkna upp fler.
            Vad som är gemensam för dem alla är att de är väldigt hårt drabbade
            i livet. De har ofta små ekonomiska försörjningsmöjligheter. Det
            är den grupp som drabbas hårdast av det läkemedelsförslag som
            nu ligger på bordet. Är inte det en svag grupp, eller hur definerar
            Moderaterna den gruppen?
          </note>
          <note>
            Sedan skulle jag också vilja ställa en fråga till
          </note>
          <note>
            Ingrid Andersson. Det lät väldigt hurtigt med att vi har väldigt
            mycket pengar till sjukvård och omsorg.
          </note>
          <note>
            Det ordnar sig, på något vis. HSU 2000 har sagt att det kommer
            att fattas 15 miljarder fram till år 2000.
          </note>
          <note>
            Tror inte Ingrid Andersson på den utredningen? Tror inte Ingrid
            Andersson att vi måste ta fram de pengarna? Det är många som tror
            det. Alla vi som satt i utredningen var helt överens över partigränserna
            att de pengarna måste vi klämma fram. Jag skulle vilja få ett
            svar på den frågan.
          </note>
          <note type="speaker">
            Anf. 174 THOMAS JULIN (mp):
          </note>
          <note>
            Fru talman! Många av de neddragningar som sker inom vården beror
            på att statens generella bidrag till landstingen har minskat.
            Det är detta som landstingen har brottats med under flera år och
            skjutit framför sig som ett problem därför att de inte kunnat
            göra minskningen på en gång.
          </note>
          <note>
            Då tycker jag att man kan ställa sig en fråga. Det har försvunnit
            ca 10 miljarder från landstingen sedan år 1990. Det motsvarar
            ungefär 40 000 jobb, dvs.
          </note>
          <note>
            nästan alla de arbetstillfällen som har försvunnit. Har man gjort
            någon beräkning som visar vad det kostar att göra dessa besparingar?
            Det är ointressant om landstingen gör besparingar och staten sedan
            får ta kostnaderna. Här satsar vi massvis med pengar för att försöka
            skapa nya jobb samtidigt som staten gör besparingar som gör att
            en mängd jobb försvinner.
          </note>
          <note>
            Samma sak är det egentligen med assistenter till de handikappade
            i assistansreformen. Även de besparingarna gör att det försvinner
            en massa arbetstillfällen. Då flyttar man också kostnader. Gör
            man verkligen beräkningar som visar att man spar, så att inte
            besparingen i slutändan kostar mer än man sparar?
          </note>
          <note>
            Det är min fråga till Ingrid Andersson.
          </note>
          <note>
            Jag tycker att det förslag om avgifter på det som orsakar vård
            som Roland Larsson för fram är intressant. Som Roland Larsson
            minns hade Miljöpartiet en motion om det för ett år sedan, men
            det var ingen som stödde de tankarna. Roland Larsson tyckte däremot
            att det låg en poäng i idén, men han stödde den inte då. Men jag
            kanske kommer att stödja Roland Larsson.
          </note>
          <note type="speaker">
            Anf. 175 CHATRINE PÅLSSON (kd):
          </note>
          <note>
            Fru talman! Den här debatten handlar om är argumentering för
            att ramarna skall bli så anpassade som möjligt efter behoven.
            Ingrid Andersson säger att vi kristdemokrater drar ner, och så
            är det de facto. Det säger jag också till Roland Larsson. Det
            skiljer 6,5
          </note>
          <note>
            miljarder på våra budgetförslag till kommuner och landsting mellan
            Kristdemokraternas förslag och
          </note>
          <note>
            Socialdemokraternas och Centerns förslag.
          </note>
          <note>
            Roland Larssons inlägg är intressant. När man trevar litet försiktigt
            kan man tolka Roland Larsson trevande som att han vill komma tillbaks
            till den ickesocialistiska gruppen igen, eftersom vi nog behövde
            honom. Det kanske vi kan få utvecklat. Det vore i så fall intressant
            rent politiskt. Annars har jag under ganska lång tid varit ganska
            besviken på Centerpartiet och de prioriteringar det helt plötsligt
            gör.
          </note>
          <note>
            Vi skall ju debattera högskostnadsskyddet. Där har vi kristdemokrater
            velat behålla den fria listan för att just de allra svagaste inte
            skall behöva drabbas så hårt. Vi vill även ha ett oförändrat högskostnadsskydd
            på 1 800 kr. Det har vi också finansierat, för att de som har
            de allra största behoven inte skall drabbas hårdare. Vi vet att
            det redan i dag finns människor som faktiskt inte har råd att
            betala vad det kostar att gå till apoteket.
          </note>
          <note>
            Detta är en fråga om solidaritet. Vi kristdemokrater vill också
            i huvudsak ha en solidariskt finansierad sjukvård.
          </note>
          <note type="speaker">
            Anf. 176 INGRID ANDERSSON (s):
          </note>
          <note>
            Fru talman! Flera av debattdeltagare har plusposter på just vårt
            utgiftsområde. Det vore frestande att ta emot dem. Men det kan
            jag inte, eftersom pengarna tas på andra områden, t.ex. från ekonomisk
            trygghet vid sjukdom, från arbetsmarknad och arbetsliv, från studiestöd
            och bidrag till kommuner och från bostadsförsörjning och byggande.
            Ni är alla goda gåvors givare på just detta område.
          </note>
          <note>
            Förklara för mig hur helheten kommer att se ut med er modell.
            Jag har betonat hur viktigt det är att arbetslösheten minskas
            för att välfärden skall bevaras.
          </note>
          <note>
            Men ni minskar ju förutsättningarna med era förslag, och ni gör
            det i olika grad. Vänstern försvagar budgeten, och det är också
            oacceptabelt.
          </note>
          <note>
            Moderaternas förslag om allmän hälsoförsäkring har jag försökt
            att läsa. Det är en stor omvälvning med privatisering ända in
            i försäkringskassan. Alla skall konkurrera, och marknaden skall
            styra. Riksdagen skall bestämma vilka behandlingar som skall utföras,
            och allt skall bli mer tillgängligt, valfritt och dessutom billigare.
            Jag kallar det tulipanaros, och jag tror att det finns många dolda
            törnen.
          </note>
          <note>
            Visst skall vi ha ökad samordning mellan systemen, men inte hela
            havet stormar. Tillskotten för att sänka nivån på högskostnadsskyddet
            är också svåra att förstå. Det är många olika bud om ungefär samma
            sak. Skillnaden rör sig om 16 à 17 kr i månaden, och det tycker
            inte jag är någon avgörande skillnad.
          </note>
          <note>
            När det gäller HSU-utredningen kommer jag tillbaka till den i
            nästa replik.
          </note>
          <note type="speaker">
            Anf. 177 ROLAND LARSSON (c):
          </note>
          <note>
            Fru talman! I dag debatterar vi de ekonomiska ramarna. Jag håller
            mig så gott jag kan till det ämnet och återkommer i annat sammanhang
            till de enskilda detaljerna i budgetförslaget, eftersom jag har
            anledning att göra det. Det får vara svar på några av de frågor
            som här har ställts. Vi återkommer till dem.
          </note>
          <note>
            När det gäller ekonomin som helhet har Socialdemokraterna och
            Centern tillsammans lyckats att minska ränteutgifterna i detta
            land med 10 miljarder kronor. Det är ingen liten summa.
          </note>
          <note>
            De här 10 miljarder kronorna har naturligtvis inneburit en ordentlig
            återhämtning i ekonomin totalt sett i ett helhetsperspektiv. Men
            vi har också insett att takten i omställningsarbetet måste vara
            rimlig. Det måste finnas möjligheter för verksamheter ute i kommuner
            och landsting att ställa om sig till de förutsättningar som finns.
            Därför kan man inte gå snabbare fram i de åtgärder som vi har
            vidtagit. Alla har ju kunnat följa den kritik som kommer från
            olika håll.
          </note>
          <note>
            Alla har vi på något vis del i detta. Vi vet att vi måste ta
            ett ansvar.
          </note>
          <note>
            Till Moderaterna skulle jag vilja säga att det är en fråga som
            skilt oss åt, och det är den som har med husläkarsystemet att
            göra. När det gäller ramarna i ekonomin skiljer ni er moderater,
            Sten Svensson, mera från kd än från oss och mera från Folkpartiet
            än
          </note>
          <note>
            Folkpartiet från oss. Så ser det ut i fråga om de ekonomiska
            ramarna. Där vill ni ta 2 miljarder kronor från landstingen och
            8 miljarder kronor från kommunerna till vård och omsorg. Jag tycker
            att det är viktigt att vi klarar ut att det faktiskt finns skillnader,
            men just på de här punkterna är skillnaden mellan era två partier
            större än mellan oss två.
          </note>
          <note type="speaker">
            Anf. 178 STEN SVENSSON (m):
          </note>
          <note>
            Fru talman! Jag har noterat en mycket stark avvikelse nyligen,
            nämligen Centerns stöd för den förlängda sjuklöneperioden.
          </note>
          <note>
            Sedan vill jag påpeka för Stig Sandström att vi har yrkat avslag
            på hela läkemedelspropositionen. De alternativ som vi har får
            inte de följdverkningar som regeringens förslag medför.
          </note>
          <note>
            Jag vill också fästa Stig Sandströms och Ingrid
          </note>
          <note>
            Anderssons uppmärksamhet på den rapport som Socialstyrelsen har
            lagt fram och som heter Socialbidragstagare och socialbidragens
            utveckling. Där påpekas att samtidigt som människor tvingas söka
            bidrag tvingas de också att betala allt högre skatter. I
          </note>
          <note>
            rapporten står: Hushåll med socialbidrag får i genomsnitt ca
            21 000 kr i socialbidrag och betalar ca 23 000
          </note>
          <note>
            kr per i bl.a. skatt.
          </note>
          <note>
            Ungefär hälften av socialbidragstagarna i Sverige har förvärvsarbete,
            en femtedel har t.o.m. heltidsarbete under hela året. Ändå kan
            de inte leva på sin lön när skatten är betald. Dessa människor
            vill egentligen inte ha mera bidrag. De skulle vilja leva på sin
            lön om bara skatterna vore lägre. Och då borde de får göra detta.
          </note>
          <note>
            Jag vill fråga Ingrid Andersson och Stig Sandström: Instämmer
            ni i kravet att det mesta av ersättningen för ett jobb alltid
            skall gå till den som gör jobbet? Om svaret är ja på den punkten,
            vad vill ni då göra för att uppfylla kravet? Det får inte bli
            så att socialtjänsten och socialhjälpen blir ett slags b-kassa
            när ersättningen från a-kassan är slut?
          </note>
          <note type="speaker">
            Anf. 179 BARBRO WESTERHOLM (fp):
          </note>
          <note>
            Fru talman! Med tanke på Folkpartiets förflutna i
          </note>
          <note>
            Socialdepartementet, där man ju hade en liberal ledning 1991-1994,
            har vi i den här budgetprocessen varit angelägna om att reparera
            en del skador som
          </note>
          <note>
            Socialdemokraterna och Centern har förorsakat genom förändringar
            i assistansersättning och annat.
          </note>
          <note>
            Därför har vi föreslagit en utökad ram för budgetområde 9. Det
            är finansierat genom att vi har minskat ramarna inom en rad andra
            utgiftsområden. Man kan slå upp detta i finansbetänkandet för
            att se vad det handlar om.
          </note>
          <note>
            Om vi genom en sådan här debatt skall skapa en tilltro till oss
            i det politiska systemet och en framtidstro bland människorna,
            måste vi när vi sitter i detta trängda ekonomiska läge ta fram
            förslag och visioner om hur vi kan skapa mer resurser för ett
            sådant här område. Jag har varit inne på det i de tidigare inläggen.
          </note>
          <note>
            Det här går, som Chatrine Pålsson så vältaligt tog upp, in i
            hjärteroten på människor. Man vill vara säker på att få en god
            omsorg om olyckan är framme.
          </note>
          <note>
            I dag är man inte säker på det. Människorna är inte dummare än
            att de ser att vi inte har de pengar som vi skulle behöva. Det
            är därför som jag vill få fram en debatt om hur vi skapar nya
            resurser.
          </note>
          <note type="speaker">
            Anf. 180 STIG SANDSTRÖM (v):
          </note>
          <note>
            Fru talman! Jag vill inte djupare gå in på den här skattedebatten.
            Jag är glad för att jag har ett jobb, och jag betalar gärna skatt.
            Att ha ett jobb är kanske det viktigaste av allt, och jag tror
            att det gör att man med desto större glädje betalar sin skatt.
            Men det skall också löna sig att arbeta. Det är en gammal paroll
            från
          </note>
          <note>
            50-talet, som vi inte längre håller oss till. Dagens huvudbudskap
            tycks i stället vara att vi skall sänka vår lön för att få ett
            arbete, och det är inte bra.
          </note>
          <note>
            Jag vill återkomma till HSU. Ingrid Andersson har lovat att ta
            upp den i sin sista replik. Jag tror att vi är överens om att
            de 15 miljarderna behöver tas fram.
          </note>
          <note>
            Om vi börjar ta fram pengarna tidigare behövs det kanske inte
            fullt så mycket. Men är detta mycket pengar? Nej, jag tycker inte
            det. Vi "konsumerar"
          </note>
          <note>
            faktiskt arbetslöshet för 50 miljarder kronor. Det har vi råd
            med. Vi konsumerar också EU-byråkrati för 20
          </note>
          <note>
            miljarder kronor, som vi inte får ut någonting av.
          </note>
          <note>
            Även det tycks vi har råd med.
          </note>
          <note>
            I det perspektivet tror jag att vi kan ta det som en nationell
            uppgift här i riksdagen att ta fram de här pengarna. Vi vet ju
            också att de ger 50 000 arbetstillfällen. Det kan inte vara oviktigt
            för en regering som har som målsättning att halvera arbetslösheten.
          </note>
          <note type="speaker">
            Anf. 181 THOMAS JULIN (mp):
          </note>
          <note>
            Fru talman! Till Ingrid Andersson vill jag säga att en förändring
            av högkostnadsskyddet skulle innebära en merkostnad om 16 kr per
            månad. Det blir kanske så litet om kostnaden slås ut. Skillnaden
            är den att läkemedelstaket enligt vårt förslag skall ligga vid
          </note>
          <note>
            1 000 kr medan ni vill att det skall ligga vid 1 300 kr.
          </note>
          <note>
            Om man slår ut skillnaden per månad blir det inte mycket, men
            om man inte gör det blir det kännbart.
          </note>
          <note>
            Jag träffade förra måndagen några pensionärer på ett pensionärsmöte.
            En sade: Jag och min fru sade:
          </note>
          <note>
            Jag och min fru konsumerar mycket läkemedel och läkarvård. Vi
            brukar diskutera vem som skall ha råd att gå till doktorn den
            här månaden.
          </note>
          <note>
            De kunde alltså inte gå till läkaren och köpa ut medicin samma
            månad, utan de fick utgå från vem som var i det sämsta skicket.
            Tillsammans med många andra nya kostnader och försämringar i systemet
            blir även det här märkbart för många.
          </note>
          <note type="speaker">
            Anf. 182 CHATRINE PÅLSSON (kd):
          </note>
          <note>
            Fru talman! Ingrid Andersson framhåller att man inte får det
            att gå ihop inom utgiftsområde 9 och att det som läggs till är
            önskepengar. Men ett parti måste ju i sin totala budget prioritera
            de områden som är viktigast och plocka pengar till dessa från
            andra områden. Det är inte enkelt. Jag hoppas att alla riksdagsledamöter
            har en sådan helhetssyn på den politiska sfären att vi förmår
            flytta pengar mellan olika utgiftsområden.
          </note>
          <note>
            Jag vill, fru talman, citera ett TT-meddelande som kom för två
            dagar sedan och som har rubriken "S-
          </note>
          <note>
            politiker i Falkenberg hoppar av". Det heter där:
          </note>
          <note>
            "Jag känner inte igen den socialdemokratiska politiken längre,
            den har kommit för långt ifrån solidaritet och rättvisa. Måttet
            är rågat, säger broderskaparen
          </note>
          <note>
            Per Sjövall. Nu lämnar han samtliga politiska uppdrag inför de
            nya stora kommunala besparingarna i Falkenberg.
          </note>
          <note>
            Det är inför nedskärningar som slår mot skola, vård och äldreomsorg
            som han fattat sitt beslut. En hårt belastad åldringsvård väntar
            att bli av med ytterligare uppåt 50 tjänster i Falkenberg. Luckorna
            kan kompenseras med äldre arbetslösa, s k 55+.
          </note>
          <note>
            - Att först slänga ut anställda och göra dem arbetslösa för att
            sedan ta in andra arbetslösa i vården är en minst sagt märklig
            politik. För mig går den ekvationen inte ihop, säger Sjövall."
          </note>
          <note>
            Man avslutar med en kommentar från Hans-Inge
          </note>
          <note>
            Sjögren, kommunalråd och socialdemokraternas starke man i Falkenberg:
          </note>
          <note>
            "Men skälet att hoppa av kan jag inte se som rimligt, säger Sjögren
            och tillägger:
          </note>
          <note>
            - Då får vi ju hoppa av alltihop!"
          </note>
          <note>
            Det är väl en signal på att om man inte känner igen den socialdemokratiska
            politiken är det kanske klokt att hoppa av innan det är för sent.
          </note>
          <note type="speaker">
            Anf. 183 INGRID ANDERSSON (s):
          </note>
          <note>
            Fru talman! Vi vet genom HSU 2000 att det behövs mycket mer pengar
            inom vård och omsorg under de kommande 15 åren, vilket utredningen
            är enig om.
          </note>
          <note>
            Jag tror att alla här är angelägna om att vi skall ha en bra
            vård och omsorg i framtiden. Därför förväntar jag mig en bra diskussion
            om hur vi skall kunna tillföra vården de medel som behövs, inte
            om hur vi skall spara oss fram.
          </note>
          <note>
            Jag vill påminna om att också Prioriteringsutredningen i enighet
            har pekat på att de principer som bör vara styrande vid prioritering
            inom vården även kan vara tillämpliga när vi prioriterar mellan
            olika områden. Det behövs en bred enighet om vi skall klara av
            denna stora framtida uppgift. Då måste vi också avstyra moderaternas
            stora skattesänkningar och marknadsstyrningen av vår välfärd enligt
            moderaternas modell. Vi måste gå från bidrag till jobb.
          </note>
          <note>
            Det finns ytterligare problem när det gäller assistentersättningen.
            Tänk om den borgerliga regeringen hade räknat rätt när reformen
            genomfördes! Då hade vi sluppit många bekymmer.
          </note>
          <note>
            Nu ökar timmarna, och det är fler som får del av denna reform,
            och det är bra. Men vi kommer att behöva finansiera närmare ytterligare
            400 miljoner kronor. Där har vi ännu ett gemensamt bekymmer att
            klara av, och det måste gå. Det hoppas jag att vi är överens om.
          </note>
          <note type="speaker">
            Anf. 184 ROLAND LARSSON (c):
          </note>
          <note>
            Fru talman! Som sista talare i den här debatten vore det oartigt
            av mig att polemisera mot mina meddebattörer. Jag skall därför
            hålla detta anförande med utgångspunkt från det som Barbro Westerholm
            sade.
          </note>
          <note>
            Hon talade om nödvändigheten av att hitta nya resurser för vård
            och omsorg.
          </note>
          <note>
            Fru talman! Jag tror att vi i framtiden måste koncentrera våra
            resurser på det som är kärnverksamheten i den sociala välfärden,
            på vård och omsorg. Vi måste lyfta ur en del av den försörjningstrygghet
            som vi i dag har skapat genom skattesystemet till andra system,
            till försäkringslösningar som ligger utanför statsbudgeten.
          </note>
          <note>
            Man måste göra om strukturen på mycket av den verksamhet som
            bedrivs. Vi måste minska kostnaderna för samhället, men vi måste
            också ge större valfrihet och skapa flera alternativ. Vi måste
            minska avståndet mellan medborgarna och de verksamheter som närmast
            berör dessa. Vi måste skapa en ny medborgarroll där människor
            mera aktivt deltar i samhällsarbetet, inte som kunder och konsumenter
            utan som aktörer, och på ett helt annat sätt tar del i vård och
            omsorg, något som vi alla alltid någon gång i vårt liv behöver.
          </note>
          <note>
            Trygghetsfrågor (utgiftsområde 10, 11 och 12)
          </note>
          <note type="speaker">
            Anf. 185 GULLAN LINDBLAD (m):
          </note>
          <note>
            Fru talman! Genom moderat politik skulle det se annorlunda ut
            för medborgarna i Sverige. Genom vår politik skapas ökat välstånd.
            Lägre skatter ger fler jobb och ökad tillväxt i ekonomin. Den
            enskilda människan ges möjlighet att ta ett ökat eget ansvar för
            sig själv och sin familj. Då har vi råd med stabila trygghetssystem
            och att ge stöd och hjälp till dem som bäst behöver det.
          </note>
          <note>
            Varför buar Sverige? Det var rubriken på ett TV-
          </note>
          <note>
            program nyligen. Det är inte så underligt att människor buar.
            De trodde sig rösta fram en regering som skulle halvera arbetslösheten
            inom ett par år, men arbetslösheten växer på grund av vikande
            tillväxt i ekonomin. Människor blir allt mer beroende av de sociala
            trygghetssystemen, och dessa vacklar. Människor känner sig lurade,
            i all synnerhet som de inte av egen kraft kan förbättra sin trygghet,
            eftersom de höga skatterna omöjliggör detta.
          </note>
          <note>
            Allt fler familjer tvingas till socialbyrån därför att regeringen
            inte kan tänka sig en skattesänkning för barnfamiljer. Enligt
            Socialstyrelsen betalar - som
          </note>
          <note>
            Sten Svensson tidigare sade - cirka hälften av alla socialbidragstagare
            skatt, och i genomsnitt betalar de
          </note>
          <note>
            23 000 kr i skatt medan de får 21 000 kr i socialbidrag. Detta
            är inte en social politik!
          </note>
          <note>
            Den allra viktigaste socialpolitiken i dag är att sänka skatterna,
            att låta människor leva på sin lön, att ge människor valfrihet
            mellan olika alternativ och att ge möjlighet för fler att ta ett
            ökat eget ansvar för sig och sin familjs trygghet genom kompletterande
            försäkringar.
          </note>
          <note>
            Vad vill socialdemokraterna egentligen med socialförsäkringarna?
            Den sociala ingenjörskonsten firade länge triumfer. Nu "när pengarna
            är slut" - för att citera författaren Anders Isaksson - tycks
            den stora vilsenheten råda i regeringspartiet. Besparingarna sker
            blint. Kännetecknande för regeringens politik är att man först
            kastar upp försöksballonger eller lägger fram förslag - som Svenska
            Dagbladet skriver den 17
          </note>
          <note>
            november: "Lagstifta först och tänk sedan!" Det gäller t.ex.
            den pensionsreform som fem riksdagspartier står bakom och där
            vi har all anledning att känna oro med tanke på de senaste veckornas
            olika uttalanden. Jag vill redan nu ställa frågan: Ligger pensionsbeslutet
            fast?
          </note>
          <note>
            Kännetecknande för regeringens politik är att man lyssnar till
            de stora mäktiga grupperna, framför allt på
          </note>
          <note>
            LO som står rörelsen nära, medan mindre opinionssvaga grupper
            och enskilda får ropa förgäves. De
          </note>
          <note>
            52 000 änkorna som drabbas av nedskärningar av änkepensionerna
            struntar man i, och man vägrar helt enkelt att debattera den frågan.
            Halveringen av omställningspensionen motsvarar ungefär det bidrag
            som regeringen vill ge till LO. Lägg märke till prioriteringen!
            Det var också meningen att de föräldralösa barnen skulle mista
            halva sin barnpension, men där blev opinionen alltför stark, och
            man tvingades att ta tillbaka det förslaget.
          </note>
          <note>
            Vi moderater har föreslagit besparingar inom utgiftsområdena
            10, 11 och 12 om ca 6,7 miljarder kronor, men vi säger nej till
            besparingar som drabbar föräldralösa barn, änkor, handikappade
            och låginkomstpensionärer.
          </note>
          <note>
            Vi moderater vet vad vi vill med de sociala trygghetssystemen.
            Vi anser att det även i fortsättningen bör vara en 75-procentig
            ersättningsnivå genomgående i socialförsäkringarna. Vi anser att
            vi som är långtidsfriska solidariskt kan ta ytterligare en karensdag,
            givetvis med det högriskskydd som föreligger i dag.
          </note>
          <note>
            Vi anser att det är viktigt att ta till vara varje människas
            eget sunda ansvar för sig själv och sin familj. Med våra förslag
            till skattesänkningar med tonvikt på låg- och medelinkomsttagarna
            möjliggörs detta.
          </note>
          <note>
            Fru talman! Jag övergår nu till att något kommentera de specifika
            utgiftsområdena.
          </note>
          <note>
            När det gäller utgiftsområde 10 Ekonomisk trygghet vid sjukdom
            och handikapp har vi moderater motsatt oss den förlängda sjuklöneperioden
            om fyra veckor, dels på grund av att den är ett dråpslag mot de
            små företagen, dels på grund av att det i fortsättningen kommer
            att bli allt svårare för icke "kärnfriska" att över huvud taget
            få ett arbete. Beslutet kommer att minska antalet arbetstillfällen
            i arbetslöshetens Sverige.
          </note>
          <note>
            Vi går emot höjningen av sjukpenningen från den
          </note>
          <note>
            1 januari 1998. Vi vill höja den faktiska pensionsåldern, som
            i dag endast är 59,5 år, genom effektivare rehabilitering och
            vi vill öka kontrollen generellt i försäkringssystemen. Det skall
            inte var möjligt att fuska och manipulera med försäkringarna.
          </note>
          <note>
            Beträffande utgiftsområde 11 Ekonomisk trygghet vid ålderdom
            motsätter vi oss samtliga regeringens besparingar. Vi anser att
            besparingarna inom änkepensioneringen med ca 900 miljoner kronor
            strider mot den tidigare överenskommelsen mellan riksdagens partier
            1989-1990. Efterlevandepensionerna har också ett retroaktivt inslag
            som vi inte kan godkänna.
          </note>
          <note>
            Försämringarna i det statliga bostadstillägget för pensionärer
            innebär att den grupp äldre som länge har burit upp vårt samhälle,
            låginkomstpensionärerna, får ytterligare en börda att bära.
          </note>
          <note>
            Utgiftsområde 12 gäller ekonomisk trygghet för familjer och barn.
            Till skillnad från Socialdemokraterna som med arvet från Alva
            Myrdal styr familjerna till ett enda sätt att leva - båda föräldrarna
            i förvärvsarbete och alla barn på dagis - vill vi ge barnfamiljerna
            ökad valfrihet och ökat självbestämmande.
          </note>
          <note>
            Därför vill vi införa ett grundavdrag på 10 000
          </note>
          <note>
            kronor per barn och år vid den kommunala beskattningen. För familjer
            där inkomsten är lägre än avdraget skall ett motsvarande kontantbidrag
            ges. Vi anser också att vårdnadsbidraget och avdragsrätten för
            styrkta barnomsorgskostnader bör återinföras.
          </note>
          <note>
            När det gäller underhållsstödet har vi redan tidigare framfört
            att underhållet till de egna barnen alltid skall vara en prioriterat
            uppgift för varje förälder.
          </note>
          <note>
            Fru talman! Vi moderater slår vakt om stabila socialförsäkringssystem
            som vi har råd med. Vi sparar på "långtidsfriska" och vill genom
            skattesänkningar ge allt fler möjlighet att ta ett ökat eget ansvar
            för sin och sin familjs trygghet. Vi vill skydda de människor
            som har de största behoven.
          </note>
          <note type="speaker">
            Anf. 186 BO KÖNBERG (fp):
          </note>
          <note>
            Fru talman! En av den moderna statsmaktens viktigaste uppgifter
            bör vara att utforma goda villkor för medborgarnas trygghet och
            skydda dem mot utrikes aggression, mot inhemskt våld och mot stora
            inkomstminskningar beroende på sjukdom, arbetslöshet och ålderdom.
          </note>
          <note>
            Det senare görs huvudsakligen inom det vi kallar socialförsäkring
            - genom sjukpenningförsäkring, genom arbetslöshetsförsäkring och
            genom försäkring för försörjning efter det att man slutat förvärvsarbeta
            på grund av sin ålder.
          </note>
          <note>
            Förutsättningarna för en god ekonomisk trygghet i ett land är
            förstås en god ekonomi och en god sysselsättning. Det handlar,
            enligt vår uppfattning, om företagandets villkor och om möjligheter
            att se till att det finns sysselsättning för alla som önskar det.
            Det är en uppgift som den nuvarande regeringen skändligen har
            misslyckats med, vilket tyvärr bekräftades så sent som denna vecka.
            Inget tyder på att regeringen närmar sig de mål man själv har
            satt upp på sysselsättningsområdet. Det mesta tyder på att man
            fjärmar sig från dem.
          </note>
          <note>
            Socialförsäkringar kan förstås utformas bättre och sämre. Enligt
            vår uppfattning skall de både vara försäkringar och vara sociala.
            Från socialliberal utgångspunkt finns det flera krav som bör vara
            uppfyllda för att vi skall kunna tala om goda socialförsäkringar.
          </note>
          <note>
            Några av dessa krav är: Alla skall vara med. Poängen är inte
            bara att alla skall vara med utan också att det är den genomsnittliga
            risken och inte den individuella som är utgångspunkten för avgiften
            till sjukpennning och ålderdomsförsäkrning.
          </note>
          <note>
            De bör utformas som en andel av den försäkrade inkomsten. Det
            bör finnas samma tak för avgifter som för förmåner, och det bör
            förstås råda balans i de olika försäkringarna över tiden. Det
            bör också vara rimliga nivåer och goda incitament.
          </note>
          <note>
            Socialförsäkringarna ansågs ju länge vara en av socialdemokraternas
            bästa grenar, åtminstone av socialdemokraterna själva. Slutet
            av 80-talet uppvisade en sjukförsäkring som uppgick till 100 %
            av inkomsten och ibland mer, en sjukförsäkring utan karensdagar,
            en arbetsskadeförsäkring där kostnaderna galopperade, ett förtidpensionssystem
            där villkoren vara sådana att antalet förtidspensionerade ständigt
            ökade. Det fanns också en motvilja mot reformförslag av typen
            att slussa över kassapengar till sjukvården, från passiv sjukskrivning
            till aktiv verksamhet.
          </note>
          <note>
            För att vara rättvis, fru talman, skall jag säga att det faktiskt
            hände saker på några punkter när den förra socialdemokratiska
            regeringen sjöng på sista versen någon gång på våren 1991. Det
            handlade om de första dagarna i sjukskrivningen och om att arbetsgivaren
            skulle stå för sjuklönen de två första veckorna.
          </note>
          <note>
            Under de tre åren 1991-1994 genomfördes stora reformer och förändringar
            inom socialförsäkringarna, siktande till att få dem att gå ihop
            och till att få rätt incitament. Det handlade om sådana saker
            som villkoren inom arbetsskadeförsäkringen, karensdagen inom sjukförsäkringen,
            utformningen av läkemedelsförmånen, tandvårdförsäkringen m.m.,
            och inte minst om den stora fempartiuppgörelsen om pensionsreformen.
          </note>
          <note>
            Det handlade också om förslag kring förtidspensioneringen m.m.
          </note>
          <note>
            Många av dessa förslag kritiserades av Socialdemokraterna i opposition,
            inte minst förändringarna inom arbetsskadeförsäkringen. Men på
            några punkter skedde också goda insatser från socialdemokratiskt
            håll, framför allt vad gäller uppslutningen kring den stora pensionsreformen.
          </note>
          <note>
            I början av förra månaden hade två år gått med den socialdemokratiska
            regeringen. Det är halvtid och rimligt att se vad som har hänt.
            Det är mycket som är dåligt, men inte allt. Man har t.ex. fullföljt
            förslagen om förtidspensioneringen, och det finns några andra
            ljusa punkter också.
          </note>
          <note>
            Men väldigt mycket är dåligt: det omedelbara avskaffandet av
            den allmänna arbetslöshetsförsäkringen, acceptansen av jättelika
            underskott på det området samtidigt som man har våldsamma överskott
            på sjukförsäkringen, ryckigheten, återställarna, återställarna
            av återställarna och tillbakadragandet av dem, den underliga fördelningspolitiken
            -sänkt matmoms för alla prioriteras framför bra socialförsäkringar
            och hyggliga barnbidrag, och när man ser vad som hände med flerbarnstilläggen
            kan man undra vad Socialdemokraterna har emot just flerbarnsfamiljer.
            Studiestödet för dem med barn, förslaget i våras om barnpensionen
            och förslagen då och nu om änkepensionerna står i kontrast mot
            exempelvis oviljan att gå längre än hittills vad gäller deltidspension.
          </note>
          <note>
            Som redan har nämnts från talarstolen har man under dessa två
            år, framför allt under det gångna året, skapat osäkerhet om den
            största av socialförsäkringarna, det allmänna pensionssystemet.
          </note>
          <note>
            Det socialdemokratiska förslagets utgiftsramar för de ekonomiska
            trygghetsområdena är inte bra. Om socialförsäkringar och ekonomisk
            trygghet är en av socialdemokratins bästa grenar står det illa
            till med svensk socialdemokrati och illa till med Sverige de närmaste
            två åren.
          </note>
          <note>
            Vi har i vårt budgetförlag föreslagit utgiftsminskningar inom
            andra områden, t.ex. arbetsmarknadsoch bostadsområdet, samt inkomstförstärkningar,
            t.ex. återställande av matmomsen. Även inom de nu aktuella områdena
            finns betydelsefulla förslag till utgiftsminskningar. Men för
            1997 har vi sammantaget på trygghetsområdena större utgiftsramar
            än regeringen.
          </note>
          <note>
            Det har att göra med att vi avvisar en del av de besparingsförslag
            som läggs fram. Det gäller förslagen om änkepensionerna, sjuklönen
            och flera andra.
          </note>
          <note>
            Fru talman! Vårt samlade budgetförslag innebär bättre villkor
            för företagandet, lägre utgifter för det allmänna, bättre socialförsäkringar,
            mer heltäckande sådana och en bättre fördelningspolitik än vad
            bifall till regeringens förslag innebär. Därför vill jag yrka
            bifall till vårt förslag.
          </note>
          <note type="speaker">
            Anf. 187 MARIE ENGSTRÖM (v):
          </note>
          <note>
            Fru talman! Arbetslösheten har inneburit att vår välfärd har
            utsatts för stora påfrestningar, och det är ett hot mot bl.a.
            socialförsäkringssystemen.
          </note>
          <note>
            Införandet av karensdagar och lägre nivåer innebär att det är
            svårt att garantera ekonomisk trygghet. I
          </note>
          <note>
            dag ser vi resultatet av detta, när allt fler människor inte
            kan leva på sin sjukpenning eller sin a-kassa.
          </note>
          <note>
            Konsekvenserna blir att de som har råd skaffar sig privata försäkringar
            samtidigt som andra tvingas söka socialbidrag för att klara sin
            försörjning. Detta har inneburit en allt hårdare belastning på
            kommunerna.
          </note>
          <note>
            I dag finns det människor som helt enkelt inte har råd att vara
            sjuka. Att vid sjukdom ta ut semester eller ledighetsdagar, byta
            arbetsskift eller att helt enkelt gå till jobbet trots att man
            inte är frisk har faktiskt blivit vanligt. Det är en oroande utveckling.
          </note>
          <note>
            Statistiken talar om färre sjukskrivna. Jag tror inte att svenska
            folket i ett slag har blivit friskare, däremot har det i dag blivit
            dyrt att vara sjuk.
          </note>
          <note>
            Försäkringsbolagen gör i dag stora inbrytningar på en ny marknad.
            Det handlar om de privata sjukförsäkringarna. Med glättiga broschyrer
            säljer man trygghet till dem av oss som har råd att betala. Man
            kan erbjuda personlig rådgivning om kompletterande sjukförsäkringsskydd
            och offerter med kostnadsförslag. Det är ett tecken på att vi
            håller på att urholka den generella välfärden.
          </note>
          <note>
            I årets budgetmotion föreslår vi från Vänsterpartiet att sjuk-
            och föräldraförsäkringen höjs till 80 %.
          </note>
          <note>
            Vi har också varit kritiska till de ändrade beräkningsgrunderna
            för den sjukpenninggrundande inkomsten.
          </note>
          <note>
            Att som regeringen skriva i budgetpropositionen att detta skall
            användas till att finansiera en del av en höjning av föräldra-
            och sjukförsäkringen från den 1
          </note>
          <note>
            januari 1998, tycker vi är att komma med något falska förespeglingar.
          </note>
          <note>
            Sjuklöneperioden har som sagt förlängts från 14
          </note>
          <note>
            till 28 dagar. I samband med detta har Vänsterpartiet föreslagit
            att de allra minsta företagen skall undantas från kravet på att
            betala sjuklön för sina anställda. Vi avser då företag med högst
            fyra anställda. Det är nämligen just i de små företagen som sjukfrånvaron
            kan få mest negativ betydelse för verksamheten och ekonomin.
          </note>
          <note>
            I dag har antalet socialbidragstagare ökat i kommunerna. Det
            är naturligtvis en följd av den höga arbetslösheten, som jag sade
            förut, men också en följd av de sänkta nivåerna i socialförsäkringssystemen.
          </note>
          <note>
            Kostnaden håller på det här sättet på att flyttas över från transfereringarna
            till kommunerna. I dag är över
          </note>
          <note>
            700 000 personer beroende av socialbidrag för att klara sin försörjning.
            Socialbidragen håller på att bli en försörjningskälla för vissa
            grupper, helt i strid med det ursprungliga syftet.
          </note>
          <note>
            Det är nu helt nya grupper som uppsöker socialkontoren - ensamma
            mödrar, pensionärer, arbetslösa, barnfamiljer osv. Kostnaden för
            socialbidragen bara skenar i väg. Socialtjänsten håller på att
            förvandlas till en administrativ enhet för ekonomiskt stöd. På
            det här sättet ökar bara påfrestningarna på den redan ansträngda
            ekonomin i kommunerna. I Vänsterpartiets budgetmotion lägger vi
            fram förslag om att kommuner och landsting skall få mer pengar.
            Förslaget går ut på
          </note>
          <note>
            5 miljarder kronor.
          </note>
          <note>
            I budgetpropositionen föreslår regeringen försämringar för pensionärerna.
            Bl.a. skall änkepensionen behovsprövas. Denna behovsprövning kommer
            att slå hårt mot de änkor som har låga, eller inga, inkomster.
          </note>
          <note>
            Enligt en bankekonom som uttalade sig i TV i går skulle det också
            vara de änkor som har de allra lägsta inkomsterna som skulle förlora
            mest på förslaget. Jag tycker att detta verkar vara en alldeles
            bedrövlig fördelningspolitik - en politik som helt drar undan
            tryggheten för människor. En sådan politik är egentligen inte
            värd att kallas fördelningspolitik. Det är helt enkelt en vedervärdig
            politik. Åtgärden är dessutom kvinnofientlig.
          </note>
          <note>
            Vänsterpartiet anser att ingen behovsprövning skall ske för inkomster
            som tillsammans med änkepensioner ligger under den s.k. brytpunkten.
            Vi har också reserverat medel för detta i vårt budgetförslag.
          </note>
          <note>
            Våra äldre far illa i dag. De berörs direkt av nedskärningarna
            inom vården och omsorgen och annan kommunal verksamhet. Tandvårdskostnaderna
            ökar.
          </note>
          <note>
            Som stora sjukvårdskonsumenter drabbas de också av ökade kostnader
            för vård och mediciner. Vi vet att många helt enkelt i dag inte
            har råd att lösa ut sina mediciner på apoteket. Om pensionären
            dessutom har oturen att bo i en fastighet i ett s.k. attraktivt
            område, för att anknyta till den debatt som förts tidigare i dag,
            kan den nya fastighetsskatten helt och hållet stjälpa ekonomin.
            Satsningar på låginkomstpensionärer är därför nödvändiga. En satsning
            på dessa grupper via bostadstillägget är ett bra sätt att rikta
            stödet. Regeringen föreslår nu att bostadstillägget sänks från
            85
          </note>
          <note>
            till 83 %. Vänsterpartiet motsätter sig bestämt den typen av
            sänkning.
          </note>
          <note>
            Vänsterpartiet har lagt fram ett flertal förslag inom det område
            vi diskuterar nu, det s.k. trygghetsområdet, dvs. område 10, 11
            och 12. De anslag vi föreslår tycker vi är väldigt väl motiverade
            utifrån den situation som många människor befinner sig i dag.
            Det handlar om att få bukt med de långa köerna till socialkontoren
            och att vi måste kunna ge våra gamla och sjuka ett värdigt och
            tryggt liv. Det handlar om en rättvis fördelning och det handlar
            om att ta krafttag mot arbetslösheten.
          </note>
          <note type="speaker">
            Anf. 188 RAGNHILD POHANKA (mp):
          </note>
          <note>
            Fru talman! Jag yrkar bifall till reservation 27. Det har inte
            blivit gjort tidigare i dag.
          </note>
          <note>
            Det går inte att dela upp människan i en del som är sjuk, en
            annan som är arbetslös och en tredje som har sociala problem.
            Därför går Miljöpartiet de gröna emot regeringens nuvarande linje
            som innebär att man stänger ut allt fler från de generella försäkringarna.
          </note>
          <note>
            Miljöpartiet vill i stället ha en grundtrygghet. Det behövs av
            såväl ekologiska, fördelningspolitiska som ekonomiska skäl.
          </note>
          <note>
            Det viktigaste målet skall vara att tillförsäkra människor ett
            grundläggande socialt skyddsnät i livets olika skeden. Däremot
            är det ingen uppgift för det statliga trygghetssystemet att i
            längden tillförsäkra alla att kunna behålla en uppnådd hög levnadsstandard.
            Miljöpartiets grundsyn är att alla människor har samma värde,
            och gemensamma grundläggande behov. Människan är aktiv och skapande.
            Hon vill och kan ta ansvar. Samhället skall garantera en ekonomisk
            bastrygghet när människor inte kan försörja sig själva.
          </note>
          <note>
            Däremot är det inte samhällets uppgift att garantera en hög levnadsstandard.
          </note>
          <note>
            Människor har både skyldigheter och rättigheter gentemot samhället.
            Rättigheten till en grundtrygghet baseras på att vi är medlemmar
            i samhället, och inte i första hand på vår position i arbetslivet.
            Det betyder att även arbetslösa, sjuka och handikappade som inte
            har möjlighet att försörja sig skall kunna lita på att de inte
            blir lämnade utanför. Samtidigt måste alla som har möjlighet svara
            för sin egen försörjning. Vi måste solidariskt hjälpa dem som
            inte har denna möjlighet.
          </note>
          <note>
            Fru talman! I vår partimotion om socialförsäkringarna yrkas att
            ersättningen i sjukförsäkringen skall vara 80 % för inkomster
            upp till 4,2 basbelopp - i dag ca 12 700 kr - och för inkomstdelar
            däröver 40 %.
          </note>
          <note>
            Miljöpartiet föreslår att denna förändring införs från den 1
            juli 1997. I samband med förändringen sänks också taket i försäkringen
            till 6,5 basbelopp. Förslaget innebär minskade bruttoutgifter
            jämfört med regeringens förslag - 1997 med 300 miljoner kronor
            och
          </note>
          <note>
            1999 med 1 850 miljoner kronor.
          </note>
          <note>
            Regeringen aviserade redan i sin vårproposition en sänkning av
            bostadstillägget för pensionärer från 85
          </note>
          <note>
            till 83 %. Pensionärer är en av de grupper som återkommande drabbas
            av regeringens besparingar. Eftersom det kompletterande kommunala
            bostadstillägget dessutom fasas ut under de närmaste åren medför
            detta extra påfrestningar på pensionärernas ekonomi.
          </note>
          <note>
            Miljöpartiet anser inte heller att man skall ta upp värdet av
            pensionärers fritidsbostäder i beräkningsunderlaget för bostadstillägg.
            Det gör man ju inte för andra invånare i landet. Generellt anser
            Miljöpartiet att beräkningsmodellerna för bostadsbidrag och bostadstillägg
            i de flesta avseenden bör utformas på ett likartat sätt. I dag
            missgynnas pensionärerna när värdet av förmögenhet beräknas.
          </note>
          <note>
            Många barnfamiljer har genom försämrade socialförsäkringsnivåer,
            minskningar av bostadsbidragen osv. drabbas hårt av de senaste
            årens nedskärningar.
          </note>
          <note>
            Barnfamiljer är dock ingen homogen grupp, och i
          </note>
          <note>
            Miljöpartiets förslag till förändring av trygghetssystemen tar
            vi avstamp i ståndpunkten att de som är låginkomsttagare skall
            skyddas från ytterligare försämringar av sin ekonomi. 80 % av
            Sveriges föräldrar betalar inte statlig inkomstskatt. För dessa
            vore ett beskattat allmänt barnbidrag en ekonomisk förbättring
            gentemot dagsläget. Miljöpartiet anser att detta i ett första
            steg kan genomföras inom ramarna för ett höjt beskattat barnbidrag
            på 970 kr för varje barn och månad. Detta medför att större delen
            av barnbidragsmottagarna får en förstärkning av sin privatekonomi.
          </note>
          <note>
            Även i föräldraförsäkringen under de 12 första månaderna skall
            ersättningen var 80 %, på samma sätt som i de andra försäkringarna.
            Miljöpartiet föreslår denna höjning från den 1 juli 1997.
          </note>
          <note>
            Ca 40 000 föräldrar erhåller varje år ersättning från föräldraförsäkringen
            på enbart garantinivå. Den har under många år legat kvar på 60
            kr per dag. Dessa föräldrar har inte kunnat kvalificera sig för
            en högre ersättning. Vi i Miljöpartiet anser att föräldraförsäkringen
            bör innehålla ett högre mått av grundtrygghet.
          </note>
          <note>
            Vi föreslår därför en höjning av garantinivån till 180
          </note>
          <note>
            kr per dag.
          </note>
          <note>
            För att delvis finansiera vårt förslag till ökad grundtrygghet
            i föräldraförsäkringen vill vi avskaffa de 90 dagarna med ersättning
            enligt garantinivån som finns i försäkringen i dag. Vi vill ändå
            införa lagstadgad rätt för föräldrar att vara lediga i sammanlagt
            18
          </note>
          <note>
            månader, men vi är medvetna om att alla inte kan klara detta
            ekonomiskt.
          </note>
          <note>
            Miljöpartiet anser också att regeringens nya lagförslag om underhållsstöd
            i stort sett är positivt. Det kommer att skapa större säkerhet
            vad gäller uppföljande av utgivna bidrag. Vi menar dock att den
            nya lagen genom sina hårt ställda krav på återbetalning av utgivet
            underhållsstöd riskerar att medföra att den underhållsskyldige
            föräldern inte får råd att träffa sina barn.
          </note>
          <note>
            Vi vill bl.a. att man i högre utsträckning än vad som sägs i
            lagförslaget skall kunna göra avdrag för resor i samband med umgänge
            med barnen. Det medför att vi förstärker vår budget med 100 miljoner
            årligen fr.o.m. 1997 för att möjliggöra en tillämpning av lagen
            ur barnens perspektiv.
          </note>
          <note>
            Det är inte bara försörjningen av barnen som är en angelägen
            uppgift. Att bibehålla umgänget är kanske än mer angeläget ur
            ett barnperspektiv.
          </note>
          <note>
            Vi föreslår att en ny gemensam organisation, bestående av Försäkringskassan,
            Arbetsförmedlingen samt vissa delar av kommunens socialtjänst
            och landstingens öppensjukvård slås samman i en lokal organisation.
            Detta kommer att leda till att människor som är i behov av dessa
            förvaltningars tjänster ges ett helhetsbemötande. Det kommer dessutom
            att leda till effektiviseringsvinster vad gäller administration
            och förvaltning. Miljöpartiet beräknar att vid en sammanslagning
            av dessa förvaltningar på det sätt som vi beskriver kan en effektiviseringsvinst
            om ca 200
          </note>
          <note>
            miljoner föras över till andra angelägna områden.
          </note>
          <note>
            Samma person kan utsättas för tre olika utredningar nästan samtidigt,
            och bli något slags Svarte Petter, som tidigare har nämnts, som
            kastas fram och tillbaka utan att någon vill ha med personen att
            göra.
          </note>
          <note>
            Vi anser att även den statliga ålderspensionen bör bygga på principen
            om en grundtrygghet som är lika för alla. Riksdagen har dock fattat
            principbeslut om att dagens ATP-system skall ersättas av ett nytt
            reformerat system från år 2000 som är annorlunda uppbyggt. Det
            är enligt Miljöpartiet ett steg i helt fel riktning. Vi menar
            att det systemet har stora brister och inte håller vad det lovar.
          </note>
          <note>
            Slutligen vill vi inte sätta svaga grupper mot varandra, utan
            generellt prioritera dem i förhållande till lönehöjningar och
            förmåner till dem som har det bättre ställt. Vid kopieringsapparaten
            på mitt våningsplan i Ledamotshuset står det: För att få de rika
            att arbeta bättre skall vi ge dem högre lön. För att få de fattiga
            att arbeta bättre skall vi ge dem lägre lön.
          </note>
          <note>
            Det gillar inte Miljöpartiet.
          </note>
          <note type="speaker">
            Anf. 189 ROSE-MARIE FREBRAN (kd):
          </note>
          <note>
            Fru talman! Socialdemokraterna har historiskt sett spelat en
            viktig roll när det gällde att förvandla Sverige från ett fattigt
            och ojämlikt land till ett land med växande välfärd och trygghet.
            Men någonstans, någon gång, gick det snett och inriktningen för
            de politiska ambitionerna blev välfärdsstat i stället för välfärdssamhälle.
          </note>
          <note>
            Vi kristdemokrater betonar ett väl fungerande välfärdssamhälle
            som innebär att alla skall ha möjlighet att leva ett tryggt och
            värdigt liv även i situationer där medborgaren saknar eller tillfälligt
            förlorar förmågan till självständig försörjning. En kristdemokratisk
            välfärdspolitik grundar sig på en etisk medvetenhet och kännetecknas
            av en helhetssyn på människan där man ser både hennes materiella
            och existentiella behov.
          </note>
          <note>
            Ett avgörande hot mot välfärden i dag är den höga arbetslösheten.
            Den nuvarande situationen riskerar att befästa och vidga sociala
            klyftor och skapa en ökad segregering människor emellan. Regeringen
            måste därför på ett mycket tydligare sätt än hittills prioritera
            kampen mot arbetslösheten och satsa på de tillväxtskapande krafterna
            i vårt land.
          </note>
          <note>
            Vi kristdemokrater betonar två viktiga dimensioner i välfärdspolitiken.
            Dels gäller det vikten av att samhället har en genomarbetad värderingsgrund
            för välfärdsbygget. Dels gäller det vikten av ett samhällsklimat
            där goda villkor för företagande och företagare ses som nödvändigt
            för att resurser skall kunna skapas som kan användas för att betala
            den offentliga delen av välfärden.
          </note>
          <note>
            Ur kristdemokratiskt perspektiv är människans behov av små naturliga
            gemenskaper, främst familjen, viktig. Social- och trygghetspolitiken
            skall stödja och stimulera den positiva kraften i dessa gemenskaper.
            I
          </note>
          <note>
            vardagslivet finns möjlighet att väva samman ansvar, ömsesidigt
            stöd och omvårdnad till ett starkt nät.
          </note>
          <note>
            Fru talman! En förutsättning för ett väl fungerande välfärdssamhälle
            är därför att en riktig avvägning görs mellan offentligt och personligt
            ansvarstagande.
          </note>
          <note>
            Kristdemokratisk välfärdspolitik står därför på två stadiga ben.
          </note>
          <note>
            Det ena är en stark ideell sektor som skapar trygghet, närhet
            och gemenskap. Familjer, föreningar, organisationer och frivilligcentraler
            skall stöttas i sina roller som nätverksbyggare inom olika områden.
          </note>
          <note>
            Det andra är ett väl utbyggt offentligt system som träder i kraft
            vid sjukdom, arbetslöshet och andra situationer med tillfällig
            eller mera varaktig oförmåga till egen försörjning. Detta sociala
            skyddsnät bör i grunden bygga på obligatoriska och offentliga
            åtgärder och försäkringar som kan kompletteras med individuella
            lösningar.
          </note>
          <note>
            Fru talman! När detta är sagt vill jag mer specifikt beröra våra
            tre utgiftsområden. Om vi kristdemokrater fick bestämma skulle
            ersättningsnivån i trygghetssystemen ligga på 80 % redan 1997.
            Skälet är fördelningspolitiskt. Eftersom regeringen kategoriskt
            har avvisat varje tanke på differentierade ersättningsnivåer har
            vi å vår sida vägrat acceptera en enhetlig nivå på 75 %.
          </note>
          <note>
            Redan sänkningen till 80 % var kännbar nog för många lågavlönade
            grupper. Som oppositionsparti accepterade inte heller socialdemokraterna
            den sänkningen. I regeringsställning vände man på klacken och
            gick ännu längre. Det ökade trycket på socialkontoren i våra hårt
            tyngda kommuner visar att effekterna har varit mycket negativa.
            För att genomföra den sänkta matmomsen för alla, välbeställda
            såväl som svaga grupper, betalade man bl.a. med denna sänkning
            av ersättningar till sjuka, arbetslösa och föräldralediga.
          </note>
          <note>
            Det kallar vi omvänd fördelningspolitik.
          </note>
          <note>
            Om vi fick bestämma skulle inte heller rehabiliteringssatsningarna
            minskas. Den översyn som regeringen vill göra av effekterna av
            de senaste årens satsningar välkomnar vi självfallet. Men att
            man för den skull minskar ambitionen med 200 miljoner kronor per
            år 1997 och 1998 när det gäller angelägna rehabiliteringsinsatser
            motsätter vi oss bestämt. Vi ser ingen logik i detta. Vi vill
            hellre hjälpa människor tillbaka till ett aktivt liv och ta hem
            besparingar på förtidspensionerna i stället.
          </note>
          <note>
            Fru talman! Inom utgiftsområde 11, ekonomisk trygghet vid ålderdom,
            vill jag klart deklarera att om vi fick bestämma skulle pensionärerna
            inte drabbas av ytterligare besparingar i form av försämrad änkepension,
            minskat bostadstillägg och förkortad omställningspension. Däremot
            skulle de sämst ställda pensionärerna få en lättnad genom ett
            ökat pensionstillskott på 200 kr per månad.
          </note>
          <note>
            Om vi fick bestämma skulle osäkerheten vad gäller pensionsreformen
            undanröjas. Vi kräver nämligen att alla avgörande beslut som ännu
            är utestående skall fattas under denna mandatperiod. Det skulle
            vara klargörande om socialdemokraternas representant här i debatten
            ville bekräfta att så kommer att ske. Det gäller inte minst det
            beslutade premiereservsystemet med ett spritt fonderat sparande.
            Regeringens utredare har gått ifrån sina direktiv och riksdagens
            principbeslut. Utredningsförslagets obligatoriska sparande i några
            få fonder måste socialdemokraterna ta avstånd från. Det förslag
            som Riksförsäkringsverket nu presenterat är intressant och kan
            vara en möjlig lösning i den nuvarande låsningen.
          </note>
          <note>
            Fru talman! Utgiftsområde 12, ekonomisk trygghet för familjer
            och barn, är ett kristdemokratiskt hjärteområde. Under fyrpartiregeringens
            tid inleddes ett positivt förändringsarbete inom familjepolitiken.
          </note>
          <note>
            Efter socialdemokraternas återkomst till makten har mycket återställts
            till det gamla.
          </note>
          <note>
            Avvecklingen av vårdnadsbidraget, slopandet av avdragsrätten
            för styrkta barnomsorgskostnader och slopandet av rätten till
            tjänstledighet under tre år är ingenting annat än en återgång
            till gammaldags förmyndarpolitik. Den resulterar i ökade orättvisor
            mellan familjer, minskad valfrihet och flexibilitet och ökade
            kostnader för kommunerna. Med den här utvecklingen har vi inga
            vinnare.
          </note>
          <note>
            Fru talman! Låt mig återgå till det jag nämnde i början. Vi kristdemokrater
            sörjer inte välfärdsstatens försvagning. Med vår politik vill
            vi främja ett starkt välfärdssamhälle. Med det yrkar jag bifall
            till den kristdemokratiska reservationen nr 51.
          </note>
          <note type="speaker">
            Anf. 190 BÖRJE NILSSON (s):
          </note>
          <note>
            Fru talman! Dagens diskussion handlar om hur mycket pengar vi
            skall avsätta inom socialförsäkringssektorn de kommande tre åren.
            Då är det mycket intressant att studera de ekonomiska ramarna
            för våra utgiftsområden. De visar ju också partiernas inställning
            till välfärdsfrågorna och socialförsäkringarna.
          </note>
          <note>
            Jag skall be att få återkomma till det om en stund.
          </note>
          <note>
            Låt mig allra först slå fast att den viktigaste förutsättningen
            för en god välfärd och för att människor skall känna tilltro till
            försäkringarna är att statsfinanserna är under kontroll. Regeringen
            Bildt misslyckades kapitalt med den ekonomiska politiken. Det
            har tvingat oss till tuffa besparingar, men de har skett med den
            största omsorg om trygghetsfrågorna.
          </note>
          <note>
            En viktig utgångspunkt i saneringspolitiken har varit att bevara
            vår svenska välfärdsmodell. Det har varit viktigt, eftersom vi
            vet att den är överlägsen andra modeller när det gäller att fördela
            välfärden jämlikt och rättvist. Socialdemokratin håller fast vid
            den generella välfärden, eftersom den skyddar de svagaste bäst.
          </note>
          <note>
            Socialförsäkringarna skall omfatta alla och ha en gemensam finansiering.
            Välfärden är en medborgerlig rättighet och skall vara tillgänglig
            för alla. Detta är viktiga principer som vi håller fast vid.
          </note>
          <note>
            Oppositionen talar med stor indignation om våra besparingar,
            men jag tror att de skall vara något försiktiga. Tänk på vad ni
            lämnade efter er hösten 1994!
          </note>
          <note>
            Ni hetsar upp er över våra förslag, men ni tvingas ju också till
            besparingar som i vissa fall får värre konsekvenser för enskilda
            människor, eftersom ni inte har större utrymme, utan väsentligt
            lägre som Moderaterna. Det ger självfallet sämre välfärd, åldringsvård
            och utbildning.
          </note>
          <note>
            Det väsentliga och viktiga att notera i detta betänkande, och
            som jag vill lyfta fram, är att Moderaterna vill satsa 36 miljarder
            mindre än vi socialdemokrater på socialförsäkringsområdet, dvs.
            på den ekonomiska tryggheten vid sjukdom och handikapp, vid ålderdom
            och för barnfamiljerna. Moderaterna föreslår ett gigantiskt sparpaket.
            Till detta skall läggas att Moderaterna också vill dra ned stödet
            till kommunerna, dvs.
          </note>
          <note>
            till barnomsorg, sjukvård och äldreomsorg. Där handlar det om
            14 miljarder för kommunerna som har det mycket svårt för tillfället.
          </note>
          <note>
            Man vill också sänka skatterna med mer än 150
          </note>
          <note>
            miljarder de kommande tre åren. Det skall ske just nu när vi
            har en balans i budgeten i sikte och när vi inte längre har behov
            av nya stora nedskärningar. Då vill
          </note>
          <note>
            Moderaterna återigen undergräva statens och kommunernas ekonomi.
            Det är för mig en både obegriplig och okänslig politik. När jag
            lyssnade på Gullan
          </note>
          <note>
            Lindblad tyckte jag att det var en upprepning av gammal traditionell
            högerpolitik - ingenting annat -
          </note>
          <note>
            och det har jag hört många gånger.
          </note>
          <note>
            Med de väsentligt lägre ramar och de skattesänkningar som Moderaterna
            föreslår tvingas de göra mycket stora ingrepp i välfärden, och
            ännu har de bara redovisat en viss del. Jag tycker att det är
            en skyldighet för Moderaterna att redovisa hur detta slår för
            enskilda människor. Jag förväntar mig - och jag kräver det - att
            Gullan Lindblad redovisar hur 150
          </note>
          <note>
            miljarder i skattesänkningar slår för enskilda människor.
          </note>
          <note>
            Det är också intressant att ställa frågan hur Folkpartiet och
            Kristdemokraterna ser på Moderaternas förslag genom den samverkan
            som de har.
          </note>
          <note>
            Vi socialdemokrater har tvingats till omfattande besparingar,
            men vi har vid varje tillfälle försökt se till att de med de lägsta
            inkomsterna drabbas minst.
          </note>
          <note>
            Vi sänker bostadsbidraget till pensionärerna från
          </note>
          <note>
            85 % till 83 %, men vi höjer samtidigt det särskilda bostadstillägget
            som de 20 000 pensionärerna med lägst inkomster får. Vi gör också
            detta tillägg enhetligt över hela landet.
          </note>
          <note>
            Vi inkomstprövar folkpensionsdelen i änkepensionen. Lägg märke
            till att det är en inkomstprövning!
          </note>
          <note>
            De kvinnor som har barn under tolv år eller så låg inkomst att
            de har bostadstillägg får inga försämringar. Först vid en inkomst
            på över 24 000 kr i månaden slår inkomstprövningen igenom helt.
            Vi gör en växling mellan änkepensionen i form av folkpension och
            pensionstillskott. Den förra sänks med 6 %, och den senare höjs
            med lika mycket. Resultatet blir att de med de lägsta inkomsterna
            undantas från försämringarna.
          </note>
          <note>
            Så har vi konstruerat besparingarna på samtliga områden. Ändå
            har de neddragningar som gjorts självfallet varit kännbara för
            många. Men alternativet att inte göra någonting alls hade varit
            ännu värre. Då hade vi i dag varit i en fullständigt ohanterlig
            situation som tvingat oss till betydligt större ingrepp.
          </note>
          <note>
            Nu ser vi att saneringspolitiken ger resultat. Då får vi också
            utrymme att rätta till det som inte fick en rättvis fördelningsprofil
            trots våra ansträngningar. Nu kan vi, och nu skall vi, noggrant
            utvärdera hur besparingarna och nedskärningarna totalt sett drabbat
            olika individer.
          </note>
          <note>
            I de stora ekonomiska sammanhangen delar vi in människor i grupper.
            Pensionärerna har fått det bättre som grupp, säger vi. Det är
            riktigt, men det är lika sant att många pensionärer har det knapert.
            Barnfamiljerna har fått dra ett tungt lass de senaste åren. Det
            är sant, men det finns också många familjer med goda inkomster
            som klarat sig bra genom krisen.
          </note>
          <note>
            På samma sätt kan vi resonera på område efter område. Det som
            gör mig mest orolig är när det största oppositionspartiets alternativ
            till regeringspolitik är att visa en total nonchalans mot de enskilda
            människorna. Det är gigantiska skattesänkningar, stora neddragningar
            ute i kommuner och landsting och ytterligare besparingar på så
            gott som alla områden inom välfärden. Med en sådan politik som
            Moderaterna redovisar skulle nästan alla bli förlorare. Bara en
            liten grupp höginkomsttagare och förmögna skulle kunna leva gott
            och få det bättre. Det är ingen rättvis politik. Det är inte heller
            ett bra recept för att återge vårt land ekonomisk styrka och social
            trygghet.
          </note>
          <note>
            Jag hävdar att den socialdemokratiska politiken för arbete, bevarad
            välfärd och trygghet i livet för alla medborgare är det bästa
            sättet att bygga Sverige starkt igen. Det har varit tungt att
            vrida ekonomin rätt, men när man ser alternativen känns det ändå
            lätt att försvara den politik vi socialdemokrater står för.
          </note>
          <note type="speaker">
            Anf. 191 INGRID SKEPPSTEDT (c):
          </note>
          <note>
            Fru talman! Det är första gången som vi här i riksdagen nu fattar
            beslut om och fastställer utgiftstak för de olika utgiftsområdena.
            I budgetförslaget för utgiftsområdena som handlar om trygghet
            i socialförsäkringarna kan läsas att den viktigaste förutsättningen
            för en god välfärdspolitik är statsfinanser i balans.
          </note>
          <note>
            Vi är på väg mot balans i budgeten, men för att komma dit har
            också stora förändringar varit nödvändiga även i transfereringssystemen.
            Alla har på ett eller annat sätt fått vidkännas besparingar. Saneringen
            av statsfinanserna var och är nödvändig för att kunna behålla
            vår välfärd. Vi kan inte skjuta över de ekonomiska skulderna till
            kommande generationer.
          </note>
          <note>
            Många regeländringar har gjorts i trygghetsförsäkringarna, och
            de har därmed blivit ett lapptäcke med varierande regler och ersättningsformer.
            En förändring till ett enklare och mer heltäckande system är därför
            nödvändig.
          </note>
          <note>
            Välfärdspolitiken skall omfatta hela befolkningen.
          </note>
          <note>
            Den skall vara rättvis och hållbar över tiden. Generella välfärdssystem
            är det effektivaste sättet att eliminera orättvisor. Centerpartiets
            förslag till grundtrygghet bygger på principen att alla skall
            tillhöra det generella trygghetssystemet. Vårt förslag om en arbetslivsförsäkring
            är en helhetslösning som är lättöverskådlig för den enskilde och
            som blir effektivare och enklare, eftersom det är en försäkring
            i stället för flera överlappade system.
          </note>
          <note>
            Arbetslösheten har bidragit till att allt fler människor står
            utanför den generella välfärden. Dagens socialförsäkringar är
            avsedda att ge ekonomisk trygghet till alla, men i stället har
            beroendet av behovsprövade socialbidrag ökat.
          </note>
          <note>
            Centerpartiet avvisar både ett samhälle som ensidigt bygger på
            behovsprövade bidrag och ett som bygger på inkomstskydd för den
            som kvalificerat sig genom att ha haft arbete. Inget av dessa
            system uppfyller de krav som Centerpartiet ställer på en välfärd
            som skall omfatta alla och som behandlar alla lika.
          </note>
          <note>
            Grundtrygghetstanken innebär en övergång från systemet med att
            man enbart kvalificerat sig genom gjorda prestationer till principen
            om att tryggheten skall grundas på att man är samhällsmedborgare.
            En renodling av de sociala trygghetssystemen innebär att vi ersätter
            dagens system med i huvudsak tre, vilka omfattar en arbetslivsförsäkring
            vid sjukdom, arbetslöshet och funktionshinder, ett familjestöd
            i form av ett barnkonto samt ett nytt pensionssystem
          </note>
          <note>
            Arbetslivsförsäkringen skall innehålla dels en grundpenning,
            dels en inkomstrelaterad arbetslivspenning. Ersättningsnivåerna
            skall bestämmas så att det alltid finns incitament som uppmuntrar
            till förvärvsarbete eller rehabilitering och aktivering som siktar
            på förvärvsarbete. Ersättningen från försäkringen skall således
            aldrig uppgå till en normal lön. Arbetslivsförsäkringen skall
            i huvudsak finansieras med avgifter som förvaltas utanför statsbudgeten.
          </note>
          <note>
            I mars 1996 presenterades ett delbetänkande av utredningen om
            ersättning vid arbetslöshet och omställning - Grundläggande drag
            i en ny arbetslöshetsförsäkring. Utredningen tecknar principerna
            för en allmän och sammanhållen arbetslöshetsförsäkring.
          </note>
          <note>
            Försäkringen föreslås bestå av två delar, varav en obligatorisk
            del som täcker alla förvärvsarbetande vilka uppfyller ett bestämt
            arbetsvillkor och där ersättningen är ett fast grundbelopp lika
            för alla. Försäkringen föreslås också innehålla en frivillig kompletterande
            inkomstbortfallsförsäkring. Förslaget ligger i linje med vårt
            förslag om en arbetslivsförsäkring.
          </note>
          <note>
            Sjuk- och arbetsskadekommittén presenterade i juni 1996 sitt
            slutbetänkande. Kommitténs uppdrag har varit att föreslå ett generellt
            trygghetssystem vid ohälsa samt hur rehabiliteringsinsatserna
            skall organiseras och hur de förebyggande insatserna skall stärkas.
            Kommittén föreslår bl.a. ett system för förtidspension och sjukbidrag,
            en s.k. månadsersättning, vilket vi anser ligger i linje med vårt
            förslag och kan införlivas i vår arbetslivsförsäkring. Eftersom
            flera utredningar ligger i linje med Centerpartiets idé om en
            arbetslivsförsäkring ser vi fram mot ett sådant förslag.
          </note>
          <note>
            Centerpartiets förslag till barnkonto innebär att vi för samman
            barnbidraget och föräldraförsäkringen till ett konto, barnkonto,
            där föräldrarna får möjlighet att själva bestämma om när de vill
            ta ut pengarna för att vara hemma med barnen innan de kommer upp
            i skolåldern.
          </note>
          <note>
            Fru talman! Det finns en bred politisk överenskommelse om ett
            nytt pensionssystem som skall träda i kraft år 2001. Det nya ålderspensionssystemet
            innebär att man sammanför folkpension, pensionstillskott och ATP
            till en gemensam ålderspension med en hög grundpension. Det är
            viktigt att trygghetssystemen bygger på stabila spelregler, och
            för pensionssystemet, som är det mest omfattande av alla, är det
            mycket viktigt med stabilitet. Det är därför angeläget att det
            nu genomförs enligt det principbeslut som fem partier står bakom
            och som ligger till grund för pensionsreformen.
          </note>
          <note>
            Fru talman! Centerpartiet står bakom det förslag till utgiftsramar
            som presenterades för utgiftsområdena 10,11 och 12, och jag yrkar
            därmed bifall till denna del i finansutskottets betänkande 1996/97:FiU1.
          </note>
          <note type="speaker">
            Anf. 192 GULLAN LINDBLAD (m):
          </note>
          <note>
            Fru talman! Jag förstår att Börje Nilsson är pressad när han
            så hårt går åt våra besparingsförslag.
          </note>
          <note>
            Börje Nilsson skall åtminstone hålla sig till de förslag vi har
            lagt fram och inte tredubbla dem.
          </note>
          <note>
            Det behövs verkligen ett klart alternativ till dagens socialdemokrati,
            Börje Nilsson. Det är jag glad över att få framföra. Börje Nilsson
            säger här att vi skyddar de svagaste. Jag vet att Börje Nilsson
            har varit aktiv i handikapprörelsen i många år. Hur kändes det
            på riksdagsgruppsmötet när t.ex. förslaget om en försämring av
            assistansersättningen framfördes? Vad sade Börje Nilsson då?
          </note>
          <note>
            Jag väntar fortfarande på svaret på min fråga. Ligger pensionsbeslutet
            fast? Jag vill ha ett besked i den frågan. Sedan vill jag också
            veta om regeringen kommer att hålla tassarna borta så att man
            inte kommer med olika socialiseringsförslag när det gäller privat
            pensionssparande i olika former. Det är oerhört viktigt.
          </note>
          <note>
            Börje Nilsson gick väldigt lätt förbi änkepensionerna. Kvinnorna
            är tydligen enligt Socialdemokraterna värda ca 11 000-12 000 kr
            i månadsinkomst, sedan skall man börja spara så det knakar. Vad
            sade
          </note>
          <note>
            Börje Nilsson när detta förslag presenterades? Bo
          </note>
          <note>
            Lundgren har flera gånger frågat Thomas Östros och andra vad
            Socialdemokraterna egentligen menar i den här frågan. Inget svar
            har kommit. Nu väntar vi på att få ett besked från utskottets
            ordförande när det gäller änkepensionerna.
          </note>
          <note type="speaker">
            Anf. 193 BO KÖNBERG (fp):
          </note>
          <note>
            Fru talman! Jag har lyssnat med intresse på hela debatten, men
            kanske speciellt till regeringens företrädare, vilket i den här
            debatten är Börje Nilsson. Jag har lyssnat både på vad han har
            sagt och på vad han inte har sagt.
          </note>
          <note>
            Han ställde en fråga till oss. Jag skall först svara på den.
            Det handlar om Folkpartiets syn på Moderaternas förslag. Det är
            ganska enkelt att svara på det i den meningen att vi har lagt
            fram ett helt annorlunda förslag. Det har vi förstås gjort därför
            att vi tycker att det förslaget är mycket bättre än det förslag
            som Moderaterna har lagt fram. Vi tycker också att vårt förslag
            är mycket bättre än det förslag som regeringen har lagt fram.
          </note>
          <note>
            Börje Nilsson talade mycket om den generella välfärdspolitiken
            och vikten av att den omfattar alla. Jag skulle därför vilja fråga
            honom - och jag hoppas att få svar på det - hur han ser på den
            generella välfärdspolitiken vad gäller arbetslöshetsförsäkringen.
            Varför avskaffade ni arbetslöshetsförsäkringen som en socialförsäkring?
            Varför gjorde ni den selektiv i stället för generell?
          </note>
          <note>
            Den andra frågan är om Börje Nilsson tycker att det är så mycket
            bättre välfärdspolitik att sänka matmomsen med 7-8 miljarder och
            finansiera det med sänkta barnbidrag, avskaffade flerbarnstillägg
            och sänkta ersättningar i socialförsäkringen.
          </note>
          <note type="speaker">
            Anf. 194 MARIE ENGSTRÖM (v):
          </note>
          <note>
            Fru talman! Jag talade inledningsvis om de minsta företagens
            situation i och med en nya sjuklöneperioden. Jag tänkte ta upp
            den tråden igen.
          </note>
          <note>
            Jag har fått ett brev från ett antal småföretagare.
          </note>
          <note>
            Samma brev har alla ni här säkert också fått. Det är småföretagare
            från bl.a. Vingåker, Örebro, Sala och
          </note>
          <note>
            Nora som skriver. Gemensamt för dessa företag är att de har 1-4
            anställda. I brevet beskrivs den oro som dessa småföretagare känner
            i och med att sjuklönekostnaden nu kommer att stiga. De skriver:
            Nu blir oviljan att göra nyanställningar väldigt stor. Företagarna
            är oroliga för att deras eget agerande i fortsättningen kan få
            utestängningseffekter.
          </note>
          <note>
            Av brevet kan också utläsas ett väldigt stort missnöje med politiker
            som i ord säger att de skall satsa på småföretagen, men som i
            praktiken gör något helt annat.
          </note>
          <note>
            Vi i Vänsterpartiet har lagt fram ett mycket konkret förslag.
            Jag har redan redogjort för detta. Vi har också en finansiering
            för förslaget. Man kan säga att det är ett slags budgetneutralt
            förslag som vem som helst skulle kunna ställa upp på som menar
            allvar med sitt tal om att satsa på småföretagen.
          </note>
          <note>
            Jag tar alltså nu upp den frågan. Min partikamrat
          </note>
          <note>
            Per Rosengren tog upp samma fråga i skattedebatten.
          </note>
          <note>
            Inger Lundberg i skatteutskottet sade då att det vore bättre
            att jag i den här debatten frågade Börje Nilsson.
          </note>
          <note>
            Därför ställer jag samma fråga till Börje Nilsson. Jag väntar
            således på ett svar.
          </note>
          <note type="speaker">
            Anf. 195 RAGNHILD POHANKA (mp):
          </note>
          <note>
            Fru talman! När man arbetar med socialförsäkringar slås man av
            tanken att det rör sig om mycket pengar. Våra avvikelser i ramarna
            är mycket små. För utgiftsområde 10 har vi 220 miljoner kronor
            mindre.
          </note>
          <note>
            För utgiftsområde 11 har vi 250 miljoner kronor mera. För utgiftsområde
            12 har vi 150 miljoner kronor mera. Man borde kunna få växla mellan
            områdena.
          </note>
          <note>
            Något annat vore katastrofalt. Det rör sig dessutom om så små
            belopp. Vi måste väl ändå ha en frihet här.
          </note>
          <note>
            Chatrine Pålsson sade samma sak i föregående debatt.
          </note>
          <note>
            Det rör sig alltså om 35, 64, 35 och, utanför statsbudgeten,
            132 miljarder kronor. Så fort man hostar i vårt utskott rör det
            sig faktiskt om ett par miljarder hit eller dit. Det blir väldigt
            svårt att göra förändringar om man tror att varje liten förändring
            är enkel att göra. Det är tvärtom väldigt svårt, eftersom det
            rör sig om så mycket pengar.
          </note>
          <note>
            Vilken valfrihet tror Gullan Lindblad att de 40
          </note>
          <note>
            procenten har som lever runt den gamla socialbidragsnormen, 3
            400 kr i månaden? Valfrihet i det här fallet gäller bara somliga.
            Den gäller bara dem som har det bra och som kan välja. De andra
            har ingen valfrihet.
          </note>
          <note>
            När det gäller mänskliga rättigheter talas det ofta om tortyr,
            förföljelse och det fria ordet. Däremot talas det sällan om de
            kränkande situationer som många i vårt land i dag utsätts för.
            En grundtrygghet för alla skulle minska den kränkning som människor
            utsätts när de begär socialbidrag och står där med mössan i hand.
          </note>
          <note type="speaker">
            Anf. 196 ROSE-MARIE FREBRAN (kd):
          </note>
          <note>
            Fru talman! Först ett enkelt och rakt besked med anledning av
            Börje Nilssons fråga. Det kan då bara handla om en betygsättning
            av budgetförslaget som helhet. Naturligtvis tycker jag att det
            kristdemokratiska förslaget är bäst. Det är alltså bättre än det
            moderata förslaget.
          </note>
          <note>
            När det gäller pensionerna efterlyser jag återigen ett svar,
            precis som Gullan Lindblad gjorde. Kommer
          </note>
          <note>
            Socialdemokraterna att medverka till att alla avgörande beslut
            som återstår fattas under denna mandatperiod?
          </note>
          <note>
            I frågan om en sjuklöneperiod kräver vi en återgång till de gamla
            reglerna. Man ser i den här frågan en märklig oenighet, eller
            hur jag nu skall uttrycka det. En minister säger i samband med
            Småföretagarriksdagen: Vi skall försöka hitta en mjukare lösning
            för de små företagen. Men några dagar senare hörs en annan minister
            säga att ingenting är på gång. Det skall vara precis som det är
            - alltså ingen förändring.
          </note>
          <note>
            Jag har också läst en tidningsintervju, av vilken framgår att
            utskottets ordförande säger att han inte känt till att företagarna
            tycker att den försäkring som finns är för dyr. Läser inte utskottets
            ordförande de motioner som berör utskottets område? Företagarnas
            inställning kan man t.ex. utläsa av den kristdemokratiska motionen.
          </note>
          <note type="speaker">
            Anf. 197 BÖRJE NILSSON (s):
          </note>
          <note>
            Fru talman! Gullan Lindblad påstår att jag hade fel när det gäller
            Moderaternas ram. Det korrekta är att den ramen är 36 miljarder
            kronor lägre än vad vi socialdemokrater föreslår. Det framgår
            av betänkandet.
          </note>
          <note>
            När man skall dra ned med 36 miljarder kronor gäller det framför
            allt området sjukdom och handikapp. Också familjer och barn drabbas
            där. Jag vidhåller att jag efterlyser en fullständig karta över
            vad
          </note>
          <note>
            Moderaternas nedskärningar betyder. Man vill ju ha skattesänkningar
            på 200 miljarder kronor. Hur mycket är egentligen 200 miljarder
            kronor? Jo, 50 gånger mer än vad vi årligen betalar för assistansersättning
            till gravt handikappade. 200 miljarder kronor skulle räcka till
            att betala änkepensionerna under 16 år framåt. För att täcka det
            hål som Moderaterna har skapat skulle vi behöva ta bort hela pensionstillskottet
            för pensionärer fram till år 2011. Så verkar Moderaternas skattepolitik
            och förslag!
          </note>
          <note>
            Vi kräver en hel lista över vad de i övrigt innebär.
          </note>
          <note>
            På detta sätt undergrävs ju statsfinanserna. Gullan
          </note>
          <note>
            Lindblad måste inse att detta är ett allvarligt hot mot välfärden.
          </note>
          <note>
            I fortsättningen går det inte, Gullan Lindblad, att åka omkring
            i de värmländska bygderna och lova alla allt. Man måste alltså
            redovisa vad Moderaterna i verkligheten står för och vad högerpolitik
            innebär.
          </note>
          <note>
            Vidare skulle jag vilja ha en förklaring till följande text i
            Moderaternas motion: En bärande tanke i ett kompletterande trygghetssystem
            bör vara att skapa ett större spelrum för marknadstänkande med
            tydliga funktioner på prismekanismer.
          </note>
          <note>
            Vad innebär detta med marknadstänkande och prismekanismer i socialförsäkringarna?
          </note>
          <note type="speaker">
            Anf. 198 INGRID SKEPPSTEDT (c):
          </note>
          <note>
            Fru talman! Inom ett par områden har vi försöksverksamhet med
            lokal samverkan. Det handlar om finansiell samordning inom socialförsäkringarna
            samt hälso- och sjukvården. Ett sådant projekt finns i mitt hemlän
            Sörmland, nämligen Finsamprojektet. Förutom att man sparar pengar
            är det till stor gagn för de personer som är i behov av rehabilitering.
            Resultatet är också en snabbare återhämtning och återgång till
            arbete eller till en bättre daglig verksamhet. Detta är oerhört
            viktigt för den enskilde.
          </note>
          <note>
            Det finns ytterligare ett projekt, det s.k. Stenungsundsprojektet.
            I det ingår socialtjänsten tillsammans med försäkringskassan samt
            hälso- och sjukvården.
          </note>
          <note>
            Såvitt man kan se av de här projekten kommer positiva signaler
            från de olika områdena. Jag tror att det är sådana lösningar som
            vi framöver skall ha. Får vi nu en permanentning av de här projekten
            är det angeläget att reglerna är enkla. Det skall vara enkelt
            att besluta om hur de gemensamma resurserna skall användas.
          </note>
          <note>
            Lokal finansiell samverkan tycker jag skall vara möjlig i hela
            landet.
          </note>
          <note type="speaker">
            Anf. 199 GULLAN LINDBLAD (m):
          </note>
          <note>
            Fru talman! Det är Börje Nilsson som här representerar regeringen,
            och Börje Nilsson skall i första hand svara på våra frågor. Jag
            frågar återigen: Hur är det med pensionerna? Kan vi lita på att
            pensionsbeslutet ligger fast? Och vad har Börje Nilsson att säga
            till alla de 52 000 änkor som nu helt eller delvis blir av med
            sina pensioner? Det gäller då folkpensionsdelen.
          </note>
          <note>
            Vi vill ha svar på dessa frågor. Det finns ju ytterligare en
            chans att ge svar.
          </note>
          <note>
            Jag hörde tidigare i debatten Thomas Östros påstå att vi skulle
            ha sparförslag på 200 miljarder kronor avseende kommunerna. Men
            det är ett långsiktigt framåtsyftande förslag. Vi menar att Sverige
            bör ha ett skattetryck som någorlunda överenstämmer med hur det
            är i Europa i övrigt. Detta ligger inte i årets budget.
          </note>
          <note>
            Börje Nilsson, vi sparar på långtidsfriska. Ni sparar på änkor,
            handikappade och fattigpensionärer. Det är det som är skillnaden.
            Vi vill först och främst skydda dem som har de största behoven.
          </note>
          <note>
            Jag tar återigen upp sjuklöneförslaget. Thomas
          </note>
          <note>
            Östros har i den debatten sagt: Tryggheten bygger på ett starkt
            näringsliv med underlättande av företagande. Det är hans egna
            ord i en debatt nyligen.
          </note>
          <note>
            Hur stämmer det med det sjuklönebeslut som vi tog häromdagen,
            Börje Nilsson? Det är ju direkt ägnat att minska antalet arbetstillfällen.
          </note>
          <note type="speaker">
            Anf. 200 BO KÖNBERG (fp):
          </note>
          <note>
            Fru talman! Jag svarade på Börje Nilssons fråga, men han svarade
            inte på mina frågor. Jag frågade hur det kan komma sig att han
            pläderar för en generell välfärdspolitik som omfattar alla, samtidigt
            som han sannolikt försvarar regeringens politik som har inneburit
            att man avskaffade arbetslöshetsförsäkringen som socialförsäkring.
            Jag undrade hur han såg på kombinationen av sänkt matmoms och
            sänkta barnbidrag.
          </note>
          <note>
            I mitt sista inlägg vill jag ta upp vårdköerna och den möjlighet
            som har funnits att hålla vårdköerna nere bl.a. genom att föra
            över resurserna från försäkringskassorna.
          </note>
          <note>
            Det tog många år av liberal opinionsbildning under 1980-talet
            innan socialdemokraterna till slut accepterade att föra över ett
            belopp på några hundra miljoner från försäkringskassorna till
            landstingen.
          </note>
          <note>
            Man kom överens om åtgärder bl.a. för att korta köerna.
          </note>
          <note>
            Nästan alla inom landsting och försäkringskassor har varit nöjda
            med denna verksamhet.
          </note>
          <note>
            Vi tvingas nu konstatera att det har räckt med två års socialdemokratiskt
            regeringsinnehav och makten hos 25 av 26 sjukvårdshuvudmän för
            att vara tillbaka i gammal dålig socialdemokratisk köpolitik.
            Vi drog därför i våras slutsatsen att man borde förstärka överföringen
            av pengar från den passiva sjukskrivningen till aktiv sjukvård.
          </note>
          <note>
            Vi var inte helt säkra på att vi skulle få stöd från socialdemokraterna
            och regeringen på den punkten, även om vi hade förhoppningar om
            det. Vi hade däremot inte kunnat drömma om att man i en situation
            av ökade vårdköer skulle lägga ett rakt motsatt förslag, nämligen
            att nästan halvera de pengar som går från passiv sjukskrivning
            och förtidspensioner till aktiv sjukvård.
          </note>
          <note>
            Är det verkligen Börje Nilssons uppfattning att det är bättre
            att satsa pengar på passiv sjukskrivning än aktiv sjukvård?
          </note>
          <note type="speaker">
            Anf. 201 MARIE ENGSTRÖM (v):
          </note>
          <note>
            Fru talman! Socialdemokrater och ni andra som säger att ni vill
            arbeta för en halverad arbetslöshet till år 2000 och ni som säger
            att ni är riktiga småföretagarpartier: Varför tiger ni i den fråga
            som jag tog upp, nämligen att kompensera de små företagen. Det
            här börjar likna en stafett med socialdemokrater som lämnar stafettpinnen
            från den ena ledamoten till den andra. Ingen vill ta upp frågan.
          </note>
          <note>
            Förra veckan var jag på en debatt i Karlstad, arrangerad av småföretagare
            i Värmland. Gullan Lindblad var också där. Jag berättade om vänsterpartiets
            förslag. Efter det har småföretag tagit kontakt med mig och frågat:
            Är det bara ni som driver den här frågan? Ja, just nu är det det,
            sade jag, men jag kommer att ta upp frågan i riksdagen. Nu kommer
            jag att åka hem och berätta att det inte är någon som överhuvudtaget
            vill ta upp detta till diskussion. Det är märkligt, när nu småföretagarna
            själva klart och tydligt säger att de inte är intresserade längre
            och att vi har lagt hinder i vägen för dem att göra nyanställningar.
          </note>
          <note>
            Jag vill kommentera ett par saker som Börje Nilsson tog upp i
            sitt inledningsanförande. Börje Nilsson sade att man håller fast
            vid den generella välfärden och att det är en viktig princip.
            Det är en viktig princip för oss också. Börje Nilsson sade också
            att statsfinanserna måste vara under kontroll. Det har vi naturligtvis
            sagt i vår budgetmotion också. Men vi tycker att besparingarna
            inte får ta sådana vändningar att människor blir hänvisade till
            socialkontoren för att klara sig.
          </note>
          <note>
            Börje Nilsson har också sagt att man noggrant skall utreda hur
            besparingarna har slagit fördelningspolitiskt. Varför gör ni inte
            det innan ni lägger besparingsförslagen?
          </note>
          <note type="speaker">
            Anf. 202 RAGNHILD POHANKA (mp):
          </note>
          <note>
            Fru talman! I vårt utskott har vi beslutat att vi skulle göra
            konsekvensutredningar. Det var just den fråga jag hade till Börje
            Nilsson. Varför sker inte detta? De skulle göras innan vi fattar
            beslut. Man måste ju också ta följderna av dem. Vi har faktiskt
            beslutat det. Alla partier var eniga om det.
          </note>
          <note>
            Jag berömmer utredningen och att man skall följa upp resultatet.
            Men jag tycker att man skall göra den före.
          </note>
          <note>
            När det gäller besparingarna måste man ju se hur de slår. Staten
            spar och kommuner och landsting får ta över, t.ex. när det gäller
            egenavgiften. Mitt hemlandsting får 500-600 miljoner mindre. Borlänge
            kommun får 49 miljoner mindre, tror jag. Hur slår det?
          </note>
          <note>
            Landsting och kommuner gör besparingar och staten får ta över
            på så sätt att man avskedar människor som får gå på arbetslöshetsförsäkring.
            Var är facit?
          </note>
          <note type="speaker">
            Anf. 203 ROSE-MARIE FREBRAN (kd):
          </note>
          <note>
            Fru talman! Jag inser att majoritetens företrädare har mycket
            liten tid att svara på alla våra frågor. Jag skall vara så generös
            att jag inte kommer med en enda ny fråga eller ens upprepar mer
            än en av de frågor som jag redan ställt och inte fått något svar
            på. Det gäller pensionerna.
          </note>
          <note>
            Vi tog ett principbeslut. Vi tillsatte en genomförandegrupp,
            inte bara för att den skulle fortsätta beredningen, utan för att
            den skulle vårda fempartiöverenskommelsen. Hur är det nu med detta
            vårdande från den socialdemokratiska sidan? Hur skall systemet
            kunna ha trovärdighet utan att vi verkligen enigt står upp? Kommer
            socialdemokraterna att medverka till att alla avgörande beslut
            som återstår fattas under denna mandatperiod, inklusive premiereservsystemet?
          </note>
          <note type="speaker">
            Anf. 204 BÖRJE NILSSON (s):
          </note>
          <note>
            Fru talman! Gullan Lindblad och alla andra vet att frågan om
            inkomstprövningar av änkepensioneringen bereds i utskottet. Det
            blir debatt om detta i december, så spara krutet till dess.
          </note>
          <note>
            När det gäller pensionsfrågan vet alla också att det har skett
            ett samråd inom det socialdemokratiska partiet. Det har varit
            nyttigt och bra. Vi tycker att andra partier skulle göra likadant.
            Självklart ligger principbeslutet fast tills något annat beslutas.
          </note>
          <note>
            Det krävs ju en helhetssyn när det gäller politiken.
          </note>
          <note>
            Vi kan nu se positiva resultat. Tack vare saneringspolitiken
            har räntenivån sjunkit, vilket betyder att kostnaderna för ett
            villalån på 500 000 kr blir närmare
          </note>
          <note>
            1 400 kr lägre per månad för villaägaren. Det betyder oerhört
            mycket för enskilda människor, vilket man också skall beakta.
          </note>
          <note>
            Lägre räntor gör det också billigare att investera.
          </note>
          <note>
            Det är det som är viktigt. Man måste se helheten i den socialdemokratiska
            politiken.
          </note>
          <note type="speaker">
            Anf. 205 INGRID SKEPPSTEDT (c):
          </note>
          <note>
            Fru talman! Det har varit en lång dag. Jag är nu sista talare.
            Jag vill avslutningsvis nämna något ytterligare om grundtryggheten.
          </note>
          <note>
            Grundtrygghet handlar inte bara om kronor och ören. Den berör
            oss alla i livets olika skeden. Tryggheten att leva och bo under
            uppväxttiden, arbetsperioden och ålderdomen. Möjligheter till
            bra boende, utbildning, arbete, social gemenskap, fungerande hälso-
            och sjukvård samt en trygg äldreomsorg.
          </note>
          <note>
            Vi behöver också ett socialt skyddsnät, ett fungerande trygghetssystem
            som träder in när vi av olika orsaker är i behov av det. En generell
            välfärd, en arbetslivsförsäkring, som ger ersättning vid sjukdom,
            handikapp, föräldraskap och arbetslöshet. Ett pensionssystem som
            är stabilt och hållbart, som ger ekonomisk trygghet på ålderdomen
            är viktigt.
          </note>
          <note>
            Det skall också vara ett samband mellan olika inbetalda avgifter
            och utgående förmåner i socialförsäkringssystemen.
          </note>
          <note>
            Fru talman! Jag har tidigare framfört mina yrkanden.
          </note>
          <note>
            (forts. prot. 32)
          </note>
          <note>
            5 § Bordläggning
          </note>
          <note>
            Anmäldes och bordlades
          </note>
          <note>
            Förslag
          </note>
          <note>
            1996/97:RB2 Förslag om vissa ändringar i lagen
          </note>
          <note>
            (1988:1385) om Sveriges riksbank
          </note>
          <note>
            Motioner med anledning av prop. 1996/97:45 Lättnad i ägarbeskattningen
            i små och medelstora företag
          </note>
          <note>
            1996/97:Sk29 av Per Rosengren m.fl. (v)
          </note>
          <note>
            1996/97:Sk30 av Bo Lundgren m.fl. (m)
          </note>
          <note>
            1996/97:Sk31 av Isa Halvarsson och Karin Pilsäter
          </note>
          <note>
            (fp)
          </note>
          <note>
            1996/97:Sk32 av Kjell Ericsson m.fl. (c)
          </note>
          <note>
            1996/97:Sk33 av Mats Odell m.fl. (kd)
          </note>
          <note>
            med anledning av prop. 1996/97:46 Skadeståndsansvar vid dammhaveri
          </note>
          <note>
            1996/97:L7 av Tom Heyman (m)
          </note>
          <note>
            1996/97:L8 av Olle Lindström (m)
          </note>
          <note>
            1996/97:L9 av Yvonne Ruwaida m.fl. (mp)
          </note>
          <note>
            6 § Anmälan om interpellationer
          </note>
          <note>
            Anmäldes att följande interpellationer framställts den 21 november
          </note>
          <note>
            1996/97:77 av Stig Sandström (v) till justitieministern
          </note>
          <note>
            Prövningstillstånd i hovrätt
          </note>
          <note>
            1996/97:78 av Per Westerberg (m) till kommunikationsministern
          </note>
          <note>
            Posten AB
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 26 november.
          </note>
          <note>
            7 § Anmälan om fråga för skriftligt svar
          </note>
          <note>
            Anmäldes att följande fråga för skriftligt svar framställts den
            21 november
          </note>
          <note>
            1996/97:114 av Eva Zetterberg (v) till utrikesministern
          </note>
          <note>
            Mänskliga rättigheter i Iran
          </note>
          <note>
            Frågan redovisas i bilaga som fogas till riksdagens snabbprotokoll
            tisdagen den 26 november.
          </note>
          <note>
            8 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit den
            20 november
          </note>
          <note>
            1996/97:89 av Bengt Hurtig (v) till jordbruksministern
          </note>
          <note>
            Veterinärbesiktning i Arjeplog-Bodöområdet
          </note>
          <note>
            1996/97:92 av Ingrid Näslund (kd) till statsrådet
          </note>
          <note>
            Pierre Schori
          </note>
          <note>
            Insatser för att förhindra katastrof i östra Zaire
          </note>
          <note>
            1996/97:93 av Ingrid Näslund (kd) till statsrådet
          </note>
          <note>
            Pierre Schori
          </note>
          <note>
            Ny NGO-ambassadör
          </note>
          <note>
            1996/97:94 av Ingvar Johnsson (s) till kommunikationsministern
          </note>
          <note>
            SJ:s persontågtrafik
          </note>
          <note>
            1996/97:97 av Siw Persson (fp) till jordbruksministern
          </note>
          <note>
            Bensaximportförbudet
          </note>
          <note>
            1996/97:98 av Göran Hägglund (kd) till finansministern
          </note>
          <note>
            Flygresor till Bryssel
          </note>
          <note>
            1996/97:99 av Eva Goës (mp) till miljöministern
          </note>
          <note>
            Radon i dricksvatten
          </note>
          <note>
            1996/97:100 av Eva Goës (mp) till miljöministern
          </note>
          <note>
            Gränsvärden för joniserande strålning
          </note>
          <note>
            1996/97:101 av Eva Goës (mp) till näringsministern
          </note>
          <note>
            Kostnaderna för den framtida slutförvaringen av kärnavfall
          </note>
          <note>
            1996/97:103 av Owe Hellberg (v) till statsrådet Björn von Sydow
          </note>
          <note>
            Bosnienorder för Sveriges trähusfabrikanters riksförbund
          </note>
          <note>
            1996/97:104 av Barbro Westerholm (fp) till arbetsmarknadsministern
          </note>
          <note>
            Diskriminering av äldre arbetskraft
          </note>
          <note>
            1996/97:105 av Barbro Westerholm (fp) till utrikesministern
          </note>
          <note>
            Homosexuellas situation i Iran
          </note>
          <note>
            1996/97:106 av Kjell Ericsson (c) till kommunikationsministern
          </note>
          <note>
            Godstrafiken i västra Värmland
          </note>
          <note>
            1996/97:107 av Inger Segelström (s) till utrikesministern
          </note>
          <note>
            Östtimor
          </note>
          <note>
            1996/97:108 av Carina Hägg (s) till utrikesministern
          </note>
          <note>
            Tvångskonvertering i Sudan
          </note>
          <note>
            1996/97:109 av Berndt Ekholm (s) till utrikesministern
          </note>
          <note>
            Östtimor
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 26 november.
          </note>
          <note>
            9 § Kammaren åtskildes kl. 21.21.
          </note>
          <note>
            Förhandlingarna leddes av talmannen från sammanträdets början
            t.o.m. 4 §
          </note>
          <note>
            anf. 11 (delvis), av tredje vice talmannen därefter t.o.m. anf.
            70, av talmannen därefter t.o.m. anf. 94 (delvis), av andre vice
            talmannen därefter t.o.m. 166 (delvis), av talmannen därefter
            t.o.m. anf. 197 (delvis) och av andre vice talmannen därefter
            till sammanträdets slut.
          </note>
        </div>
      </body>
    </text>
  </TEI>
</teiCorpus>
